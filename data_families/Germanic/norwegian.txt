[Denne teksten finnes i to former: UTF-8 (Unicode) og Latin-1. Bruk den
som er best tilgjengelig for din tekstleser.

  --I Unicode-formen har anføreseltegn den «lav-høye» formen, og
  apostrofer er rundet.
  --I Latin-1 formen har anførselstegn den «moderne» formen, og
  apostrofer har «skrivemaskin»-formen.

Et par trykkfeil har blitt rettet. De står på slutten av e-teksten.]




  GRAHAME-WHITE og HARRY HARPER

  LUFTSEILERENS SKAT


  Oversat Av
  HELENE LASSEN


    [Trykkerimerke: W N & co 1872]


  Kristiania
  Forlagt av H. Aschehoug & Co. (W. Nygård)
  1914




  Nationaltrykkeriet




FORTALE


Uagtet flyvekunsten er nådd langt og er i sterk utvikling i vore dage,
vil vel de fleste mene at det aeroplan de her læser om, er et fjernt
fantasi-billede. Men de som stadig studerer flyvekunsten, og ser
vanskeligheterne svinde og sikkerheten vokse, de ser hvorledes
utviklingen vil gå.

Luften vil bli fremtidens slagne landevei og gi den hurtigste befordring
for passagerer og gods. Inden 25 år er gåt, vil en luftflåte i
rasende fart flyve fra England til Amerika på mindre end 20 timer.

Ikke for ingenting har vi efter århundreders anstrengelser erobret
luften. Menneskeliv er gåt tapt; seiren er dyrt vundet. Men
menneskeheten vil tilslut høste seirens frugter. Først vil luftveiene
forene Europa. Så litt efter litt hele verden.

London 1913.

  _Claude Grahame-White._

  _Harry Harper._




KAPITEL I.

Flyveren Allen Dale.


En lunefuld vind strøk henover Langley-sletten. Av og til løiet den av,
for så pludselig at sætte ind med vindkast på optil 13 m. pr. sekund.
På flyvepladsen stod nogen mænd og stirret ængstelig op i luften. Like
ved var en række skur, og bak disse lå den store aeroplanfabrik. For
flyvning var veiret nærmest farlig; vindmåleren viste stadig sterkere
og sterkere byger. Og allikevel fløi et militært biplan bent imot
vinden, 2000 fot over hoderne på de ængstelige ingeniører og
mekanikere.

Gjennem kikkerterne kunde de se flyverens forvovne kamp. Biplanet duvet
op og ned, og gled betænkelig på siden. Og dog syntes flyveren i det
avgjørende øieblik at mestre hver bevægelse, mens den vældige motor på
100 hestekræfter brølte utfordrende.

«Dette er imponerende, forstås; men det er ikke egentlig behagelig for
nerverne,» sa en ingeniør i blå arbeidsdragt. «Om motoren skulde -- i
en slik vind --» Han gyste.

«Ta det med ro. Han der klarer det nok,» sa en av mekanikerne og så op
på aeroplanet, mens han rullet sig en cigaret. «Jeg har set ham oppe i
værre vind end dette, og med et aeroplan som går 16 km. langsommere i
timen. Ta det bare med ro, sier jeg. Han vet på en prik hvad han kan,
og hvad han ikke kan, den karen. Jeg skal gjerne vedde han netop liker
sig nu.»

Og så underlig som det kan synes, var det virkelig så. Flyveren sat
der foroverbøiet og med alle sanser lys våkne. Øvelsen hadde lært ham
at opfatte hver liten forandring i motorens dur, og han utfordret kjækt
vinden, 2000 fot over jorden, overlegen som han følte sig ved sin egen
dygtighet og ved vissheten om at han kunde stole blindt på
flyvemaskinen.

Uagtet han var anset for at være Englands første flyver, forbauset han
endog sine kolleger ved sin tilsyneladende uvørrenhet. Og allikevel var
hver eneste flyvning, så skjødesløs og vågsom den så ut,
i virkeligheten omhyggelig uttænkt i hver detalj. Både de atmosfæriske
og andre betingelser var nøiagtig tat i betragtning. Idet han nu møtte
hvert vindkast med nøiagtig den rigtige bevægelse av alle
styre-apparaterne, forsøkte han sig ikke på noget dumdristig. Det
aeroplan han styrte, var nyt og skulde leveres til hæren; han vilde bare
prøve hvad det dudde til også under ugunstige betingelser. Det var
Allen Dales stolthet, at aldrig noget aeroplan fra hans fabrik var blit
levert en kjøper uten at han selv først hadde været oppe med det.

«å!» Et uvilkårlig utbrud undslap den lille gruppe som stod og iagttok
biplanet.

Truffet av et nyt og sterkere vindstøt end det hvorfra det netop hadde
reddet sig, kantret biplanet over til den ene side og mistet for en
stund balancen. De lange bæreflater dannet en farlig vinkel. Og så
begyndte den store flyvemaskine at synke raskt, tilsyneladende uten
kontrol, og gled på siden slik at en kunde bli sjøsyk bare av at se på
det.

For en begynder vilde dette været døden. For Allen Dale var det bare en
påmindelse om at der trængtes en rask handling -- intet mere.

Ved en forsigtig bevægelse av høiderorene lot han aeroplanet stupe
nedover med en sådan fart at det syntes som om jorden -- dypt under --
styrtet mot ham. Samtidig gav han sideror og manøvrerte med
bæreflaternes balanceror. Den sidste bevægelse var i øieblikket
virkningsløs. Under denne sidegliden negtet biplanet at lystre enhver
manøver.

Men flyveren som sat der trygt fastbundet til sit sæte, var uforknyt.
Han holdt blot rattet for høideroret fremover og lot aeroplanet skjene
med næsen nedover, så det så ut som det styrtet like lukt i
ødelæggelsen.

Men som aeroplanet skjenet nedover, syntes et mirakel at ske. Litt efter
litt, men tydelig, syntes pen kritiske vinkel at bli mindre. Aeroplanet
begyndte øiensynlig at rette på sig. Det var igjen kommet på ret kjøl,
mens det fremdeles stupte ret ned mot jorden.

Og nu da flyveren hadde fåt sidebalancen i aeroplanet, trak han rattet
tilbake og gik litt efter litt over i horisontal flugt.

Alle de som betragtet skuespillet, var sakkyndige, så de kunde beundre
flyverens koldblodige mod og behændighet. Når et aeroplan skjener til
siden, visste de der ikke er andet at gjøre end at la det stupe ned,
indtil selve faldhastigheten begynder at overvinde dets gliden over til
siden. Det er forresten et fortvilet middel, som kræver stålnerver og
koldt hode.

Men uagtet Allen Dale neppe selv var sig det bevisst, var han i fare,
en fare som øket for hvert sekund. Vinden tiltok foruroligende, og endnu
var han over 1000 fot oppe i luften.

«Disse vindkastene øker snart til en 20 meter pr. sekund,» sa en
mekaniker, og så tydelig forskrækket ut efter at ha betragtet
vindmåleren.

De andre stod tause. De visste de stod like overfor den fare som altid
truer flyveren, når en storm opstår mens han er i luften.

Nu begyndte også Dale at forstå faren. Aeroplanets tiltagende duving
op og ned viste ham hvorledes sakerne stod. Forsigtig og med overlegen
dygtighet begyndte han at sætte kursen ned mot jorden.

De som så på, stod med ansigtet mot vinden, mens aeroplanet kjæmpet
sig nedover. Når et rasende vindstøt fór imot den, syntes hele
aeroplanet at vakle og ryste. Snart stanset det og stod ubevægelig, mens
den vældige motor arbeidet forgjæves. Snart kjæmpet aeroplanet sig
fremover, for så igjen tvunget av sin styrer, midt imot et 20 meters
vindkast, at bli bokstavelig presset bakover igjen.

Men det kjæmpet fremdeles. Og da hver eneste liten del av det, selv
motoren som gav det kraft til at kjæmpe mot vinden, var arbeidet i Dales
egen fabrik, turde han betro sit liv til det.

Nedover, ustanselig kjæmpende sig frem, kom biplanet. Nu var det bare
nogen hundrede fot over hoderne på tilskuerne nede ved skurene. De
begyndte at føle sig trygge. Men Dale med sine verkende håndled visste
at nu kom det kritiske øieblik. Jo farligere vinden er, desto bedre er
det for flyveren at være høit oppe. Den alvorligste risiko løper han,
når han efter at ha stanset motoren skal søke at lande. Det er da et
ondskapsfuldt vindkast kan hæve ham det ene øieblik, for så i det næste
at slynge ham til jorden.

Efter stadig at være kommet længer og længer ned, slog Dale motoren av
for et øieblik og styrte biplanet nedover i glideflugt.

Men idet han gjorde dette, vilde ulykken at et vindstøt, værre end noget
av de foregående, pludselig rammet maskinen. Vindbølger er nemlig ikke
synlige som bølgerne i sjøen. De kommer aldeles uforvarende over
flyveren.

Virkningen av dette vindkast var at flyvemaskinen, som allerede i
forveien gled nedover med baugen foran, med et pludselig kast tok en
betydelig steilere kurs. Dale styrtet momentant vertikalt ned mot
flyvepladsen.

Men han hadde før under glideflugt været ute for slike vindstøt. Derfor
tapte han aldeles ikke besindelsen, uagtet han så at stillingen nu, så
nær jorden, var overordentlig farlig.

Der var bare én ting at gjøre. Og det gjorde han uten spor av
betænkning. Han kjørte sin motor op til fuld kraft, idet han håbet at
mestre den kritiske nedstyrten ved at øke aeroplanets hastighet, hvorved
opnåddes en kraftigere virkning av høiderorene. Samtidig drog han
rattet så langt bakover som mulig, for på denne måte at sætte
vingerne under størst mulig pres, og således hæve næsen på aeroplanet.

Et par sekunder sat han forventningsfuld i håb om at se baugen reise
sig. Men nei, der var nok ikke tegn til det. Tvertimot fortsatte
biplanet at styrte hodekulds nedover, mens jorden med rivende fart
syntes at komme styrtende imot ham.

Dales hjerne arbeidet hurtig; han hadde trænet den til det. I næste
sekund var han klar over den uhyggelige situation. Han var på det rene
med at vinden ikke hadde tat av efter sit første utbrud, som ofte er
tilfældet. Den tvang fremdeles vingerne nedover. Og intet av hvad han
gjorde, kunde stanse denne fortvilede styrten nedover.

Tankerne fór lynsnart gjennem ham idet han sank. At nå jorden med slik
fart kunde bare bety én ting -- den sikre død. Aeroplanet var nu helt og
holdent ustyrbart. Hvad var det så at vælge mellem?

Dale tænkte. Tankerne krydset hverandre. Det gjaldt at finde ut -- i
næste sekund -- et middel til at redde livet. En anden -- ja de fleste
-- vilde bare ha klamret sig med armene fast til det første og bedste,
for så aldeles lamslåt at vente det dræpende sammenstøt. Men ikke så
med Allen Dale. Hvad der gik gjennem ham, var: «Hvis jeg støter mot
jorden, kan ingenting redde mig; ikke med denne fart. Umulig. Der vil
ikke være noget som tar imot støtet. Hvad kan jeg gjøre for at få noget
til at ta imot det? Hvad kan jeg --» Så, i næste sekund kom
inspirationen over ham. Mens de dernede vendte sig bort, eller gjemte
ansigtet i hænderne, ute av stand til at se på aeroplanets sidste
vanvittige stupen, handlet Dale med hurtige, rolige bevægelser.

Uagtet biplanet ikke længer lystret høideroret, visste han at det vilde
vende en liten smule til høire eller venstre i faldet, hvis roret blev
svinget hurtig over. Her var en chance, en fortvilet liten, men
allikevel en chance.

Dale slog motoren av, uagtet aeroplanets fart nedover var slik at det
ikke skulde synes at gjøre stort om motoren arbeidet eller ei. Men så
svingte han med al sin kraft rorstangen over til venstre. Huket sig så
ned i sætet for likesom at stålsætte sig til sammenstøtet. Nu var der
ikke mere at gjøre. Han hadde gjort hvad gjøres kunde.

De dernede som, så håbløst end det hele så ut, allikevel ikke hadde
kunnet la være at håbe på et mirakel i sidste øieblik, de så nu at
det synkende biplan pludselig gjorde en dreining til venstre. For dem
så det ut som om denne bevægelse var aldeles hensigtsløs, nærmest en
bevægelse som en maskine uten spor av kontrol kunde finde på at gjøre.

Men det var nok ikke så. Biplanet -- --

Men der var ikke tid til at spekulere på noget. Det glitret i hvite
vinger, mens biplanet snurrende og hvislende i sin rasende fart gjennem
vinden satte baugen nedover. Det fór avsted over hoderne på tilskuerne,
som stod der aldeles ubevægelige. Men det faldt ikke knust i stykker og
stumper til jorden. Selv i den sidste overhaling ned imot ødelæggelsen,
og i næsten vertikal stilling, lystret biplanet roret. Og undgik det
absolut ødelæggende sammenstøt med jorden.

Hurtigere næsten end øiet kunde følge det, kastedes flyvemaskinen litt
til den ene side og svingte over aeroplan-skurene.

Og så med et smeld som av en eksplosion, og øieblikkelig skjult i en
støvsky boret baugen sig ned i trætaket på et av skurene.

Ved den store flyvemaskines vegt og den voldsomme kraft den kom med,
blev taket gjennemboret som om det hadde været av papir. Med sine
sønderbrutte propeller skar biplanet sig med uimotståelig kraft gjennem
træverket. Hele baugen som stod frem foran vingerne, gik tvers gjennem
taket og banet sig vei ned i skuret. De lange bjelker i vingerne tok
støtet; de blev bøiet tilbake og brukket som fyrstikker.

Idet ingeniørerne og mekanikerne med forfærdelse og frygt malt i hvert
træk styrtet frem, så de gjennem støvskyerne at biplanet hadde presset
sig fast ind i skurtaket. Og her hang det med sine brukkede vinger og
lignet en såret kjæmpefugl.

Men det var ikke aeroplanets stilling som fik de forreste mænd til
uvilkårlig at stanse med et pludselig skrik.

De hadde alle frygtet det værste for flyveren, et slikt sammenstøt
syntes det umulig at han kunde ha undgåt døden. Derfor kunde de ikke
tro sine egne øine, men styrtet videre mot skuret.

En skikkelse holdt nemlig på at vikle sig ut av aeroplanet og kom frem
bakenfor de tilbakebøide vinger, smøg sig nedover aeroplanets næsten
lodret stående side, og kom så på benene på skurtaket, akkurat ved
siden av det gapende hul hvor baugen hadde boret sig ind. Han viftet
beroligende til dem, og da de andpustne mekanikere var kommet frem,
hørte de til sin forbauselse Dales velkjendte stemme:

«All right! Ingenting i veien. Hent bare en stige en av dere. Jeg føler
ikke netop trang til at bli sittende heroppe resten av dagen.»

De dernede hilste ham med et hjertelig hurra. Men det hele forekom dem
som det rene mirakel. Hvorledes kunde nogen på en naturlig måte være
sluppet fra et slikt sammenstøt? Det var et mirakel, altså; det var den
eneste forklaring.

Men Dale, som sat der på taket og kjendte efter alle steder om han ikke
skulde finde nogen kvæstelser, visste at noget mirakel hadde ikke fundet
sted. Han grep i inderlommen på sin flyverdragt og fik cigaretetuiet
frem. En cigaret var det netop han trængte nu.

«Skadet? Langtifra, ikke spor,» svarte han smilende på
første-mekanikerens ængstelige spørsmål, idet han kom klatrende op
stigen.

Dale tændte sin cigaret og forklarte rolig:

«Maskinen tapte altså styringen. Det var ikke mulig at få svinget
baugen opover. Og jeg visste at om jeg nådde jorden med den fart, vilde
det være forbi med mig. Aldeles sikkert. Så fik jeg øie på skurtakene.
Jeg antok at hvis jeg styrte aeroplanet litt til siden og lot den træffe
et av takene, ret på, med baugen og motoren først, vilde den bryte
tvers gjennem taket og ned i skuret, og det vilde ta av for støtet en
del. Jeg hadde mit elastiske sikkerhetsbelte på, forstår De. Jeg
visste at jeg ikke vilde bli kastet ut av sætet. Og til al lykke har vi
jo i denne nye militær-aeroplantype anbragt styreren godt gjemt bak
vingerne.»

Dale undersøkte kritisk vraket.

«Se her,» ropte han, «taket har gjort tjeneste som støtpute. Først brøt
næsen på maskinen gjennem det. Det tok en hel del av for det værste
støt. Så kom vingerne. De tok også litt av. Slik som jeg sat beskyttet
bak vingerne og godt fastbundet, følte jeg ikke noget sterkt støt. Men
jeg hadde en fornemmelse av at bli malt sønder og sammen. Hvis jeg hadde
nådd jorden, vilde hele maskinen blit knust. Men ved at støte mot
skuret var det taket som måtte gå med, ikke maskinen. Dette hadde jeg
altså tænkt ut. Men det var såmen heldig at roret lystret i sidste
øieblik, så jeg fik den litt over til venstre.»

Den lille gruppe blev en stund stående på taket uten at si noget. Så
kastet Dale cigaretstumpen og sa muntert:

«Få den ned av taket så snart dere kan. Vi er nødt til at la den gå
tilbake til verkstedet og bli hygget om igjen. Ved Jupiter!» -- han så
på klokken --«den er over 11, og jeg har en hel haug med breve at
undertegne på kontoret.»

Han steg raskt ned av stigen, og gik som om ingen ting var hændt, over
flyvepladsen mot fabrikken.

«Den der er ikke dårlig. Ikke noget slinger i valsen der,» sa
første-mekanikeren. «Men så var det altså reparationsarbeidet. Kom her
gutter, og ta i.»




KAPITEL II.

Dales to venner.


Efterat Allen Dale hadde kastet sin slitte, oljeflekkede flyverdragt
over en stolryg, satte han sig ved skrivebordet i sit privatkontor i den
aeroplanfabrik han hadde anlagt på Langley-sletten. En hel haug med
breve lå og ventet på hans underskrift. Han så ikke egentlig videre
lysten ut på dem, for i sit inderste hjerte hadet han alt
kontorarbeide. Var det derimot et nyt aeroplan som skulde prøveflyves --
det var noget andet. Dale likte aldeles ikke at sitte rolig i et kontor
og undertegne breve. Men siden han nu engang var blit forretningsmand
ved siden av at han var flyver, så sa hans sunde sans ham at
forretningsbreve måtte både skrives, læses og undertegnes. Han gjorde
en liten grimase som skulde bety et smil, og strakte sig for at ta en
pen.

«Ved Jupiter!» stønnet han; «jeg _er_ jo stiv. Formodentlig kommer jeg
til at få kjende det en dag eller to at jeg flakset ned på det taket.»

Han læste og undertegnet et par breve, gjespet og fik frem cigaretetuiet
for at få sig en røk igjen.

Han var vakker, bredskuldret, ikke 30 år endnu, og alt verdensberømt.
Det mest karakteristiske ved hans ansigt var den brede, faste og
bestemte mund.

Som han sat der ved skrivebordet denne lørdag morgen i juni, klædt i en
ledig sommerdres, var der noget vårlig, sterkt og sundt ved ham. Han
sat tilbakelænet i sin gyngestol og fulgte med øinene en røkring fra
cigaretten. Øinene var klare og blå; de kunde både stråle av
munterhet og gnistre av pludselig vrede.

Så rettet han sig op igjen, trak forretningsmæssig på skuldrene, som
om han mente det vel var bedst at se til at komme gjennem dette
forbistrede arbeide på en skikkelig måte.

Han tok fat igjen, læste og undertegnet, indtil han var færdig med
sidste brev av lørdagsposten, som altid var drøi at komme igjennem. Så
puffet han med et lettelsens suk papirhaugen tilside, og grep telefonen
som satte ham i forbindelse med de forskjellige avdelinger av fabrikken.

«Vær så snild at be Kerr og Longley komme over til mig,» sa han.
Stemmen hadde en behagelig klang, rask og bestemt.

Så gav han sig til at se igjennem nogen kontrakter om konstruktion og
salg av flyvemaskiner. De hadde i flere dage ligget og ventet på at bli
gjennemset.

Han sat sterkt fordypet og med rynkede øienbryn og læste gjennem disse
svære dokumenter, da han hørte nogen i gangen utenfor.

Døren gik op, og ind kom to mænd som begge var Dales høire hånd i alle
slags flyveforetagender. Den ene var en liten firskåren fyr med en
tilsølet blå bukse som varetræk utenpå den anden. Ansigtet var morsomt
rynket, fordi han hadde den vane altid at knipe øinene sammen. Men det
var især hænderne som viste hvad slags arbeide han hadde. Egte
arbeidsnæver, kraftige, senete, skidne; ingen vask formådde at fjerne
sporene av deres arbeide.

Det var Kerr, «motormanden» som han kaldtes, kjendt over hele England,
og også i utlandet, som en fuldstændig trollmand i kunsten at
konstruere aeroplanmotorer. Just nu var alle sakkyndiges opmerksomhet
henvendt på ham; han hadde nemlig opfundet og med held prøvet en
forbedring ved flyvemotorerne som i ganske betragtelig grad vilde
formindske deres bensinforbruk, og den prøve han hadde foretat med den,
var faldt meget heldig ut.

Aeroplanbyggere hele verden over hadde anstrengt sig for at få
motormanden Kerr i sin tjeneste. Men forgjæves, tiltrods for storartede
tilbud. Saken var at Kerr næsten tilbad Allen Dale, som han anså for
verdens første flyver. Derfor kunde intet pengetilbud formå ham til at
forlate sin tjeneste hos Dale.

Personlig var Kerr en ganske pen, rolig mand som sa meget litet, når
det da ikke gjaldt motorer. Kom de på tale, blev han veltalende. Han
hadde forresten sans for humor, og det kom imellem meget fornøielig
frem.

Den anden var høi og tynd, så stor kontrast til Kerr som vel mulig. En
vakker mand, men så næsten litt blasert og træt ut. Han brukte briller
og røkte eftertænksomt på en pipe. Han gik tvers over gulvet og dumpet
straks ned i en av kontorstolene, idet han nonchalant la det ene ben
oppå det andet.

Men hans likeglade utseende løi fuldstændig på ham. Det var nemlig
Longley, en mand som var likeså godt kjendt i flyverkredse som hans ven
Kerr. Mens Kerr bygget motorer, gjorde Longley tegninger til de
aeroplaner som Kerrs motorer skulde anbringes i. Og han var overalt
beundret som den skarpsindigste og originaleste tegner av alle slags
aeroplantyper.

Som Longley sat der, makelig henslængt, dampende på sin pipe, og ventet
på at Dale skulde begynde, blev Kerr stående og nervøst knipe øinene
sammen, mens hans store hænder fingret med en papirvegt som stod på
Dales pult.

Den berømte flyver bød Kerr en cigaret, og passiaren dreiet sig en stund
om Dales fald ned på skurtaket. Dale vilde ikke høre tale om at gjøre
reklame med historien, og skiftet øieblikkelig samtaleemne.

«Hør her, gutter,» avbrøt han, «jeg må i eftermiddag bile over til Sir
Ralph Girdlestone på Girdlestone Hall. Han kjendte min far meget godt,
og jeg har flere ganger truffet ham ved flyvninger; han er meget
interessert i luftsporten, uagtet han aldrig selv har fløiet. Nu har han
skrevet og bedt mig komme over og spise middag hos sig på sit gods; det
blir en tur på en 20 km. Jeg vet ikke om det er noget specielt han vil
mig; men det er ikke utelukket at han tænker på at kjøpe et aeroplan.
I ethvert tilfælde må jeg reise.»

«Girdlestone? Det forekommer mig at jeg har hørt det navnet før. Er det
ikke han som er slik jæger og opdagelsesreisende?»

Det var Longley som spurte, rolig, næsten åndsfraværende.

«Netop, han er det,» svarte Dale, vendte sig så om til Kerr og sa: «Det
er sandt, det var noget jeg skulde spørre dig om. Når vi nu får fra os
denne sidste bestilling fra staten, hvad tid tror du så vi skulde kunne
gå ivei med vor nye store maskine?»

Kerrs rynkede ansigt blev endda mere rynket mens han tænkte. Så kom det
ivrig:

«Jeg synes vi burde kunne gå igang med det straks, hvis du synes det.
De to sidste militær-aeroplaner er nu i maskinhallen. Jeg har idag
prøvet motorerne på dem.»

«Se det.» Dale nikket bifaldende. «Og den nye oljepumpen og
vandavkjølingen?»

Kerrs ansigt lyste op. Nu var han pludselig entusiast. Og uten mere
opmuntring la han ivei med en begeistret beskrivelse av alle de sidst
byggede motorers fuldkommenheter.

Dale avbrøt ham tilsidst med en munter latter:

«Jeg tænker du kunde drive på at snakke om motorer til du blev aldeles
blå i ansigtet, hvis bare nogen vilde høre på dig!»

Kerrs ansigt la sig i endda dypere folder og så yderst forvirret ut ved
denne spøkende irettesættelse. Men Longley kom ham til hjælp ved at si:

«Du har altså alle utkastene til den nye maskinen i din pult, Dale?
Hvis du vil, kan jeg se dem igjennem igjen engang i næste uke. Haster
det forresten?»

«Nei -- ikke egentlig,» svarte Dale. «Det er bare det at jeg er ræd
nogen anden kunde komme os i forkjøpet. Franskmændene er like i hælene
på os nu, vet du. I flyveaffærer gjælder det nu enten at være først,
eller ikke at være. Det skulde ikke være ilde om dere kunde komme hit
imorgen aften alt. Så kunde vi ta os en røk og snakke om det
altsammen.»

Dermed reiste han sig på sin sedvanlige energiske måte, nikket og
skridtet ut av kontoret og gjennem fabrikken. Tok så veien mot en liten
vakker villa som lå like ved. Her bodde han, og hadde en gammel
husholderske til at styre huset for sig. Kerr og Longley eiet også hver
sin villa i nærheten for at kunne være på stedet bestandig og slippe at
spilde tid ved reiser frem og tilbake til fabrikken.




KAPITEL III.

Hemmeligheten om den skjulte skat.


Efter at ha spist sin lunch, satte Dale sig ned for at røke, mens han
så over en haug med privatbreve. Men det var ikke Dales sak at sitte
længe stille ad gangen. Han sprang snart op, tok på sin bilfrak og
sendte bud efter sin automobil på 25 hestekræfter med 6 cylinders motor
og plads for to. Med denne kunde han komme avsted så hurtig han ønsket.

Hopkins, Dales chauffeur, var en alvorlig, uforstyrrelig ung mand. Han
var fortrolig med Dale, også med hans kjørefart, som visselig ikke var
så let at bli fortrolig med. Dale var anset for at være en av de første
automobilkjørere i England. Hans begreper om tempoet var merkværdige.
Han var ikke tilfreds med almindelig tøf-tøf-kjøring. I almindelighet
ønsket han at kjøre forbi alt som færdedes på en vei. I regelen gjorde
han det også. Undertiden blev dette en temmelig enerverende
beskjæftigelse for Hopkins, som måtte sitte ved siden av ham. Men litt
efter litt var Hopkins hærdet til at være med på hvadsomhelst. Han ikke
så meget som blunket engang, mens Dale nu jaget avsted i lynende fart
og styrtet forbi alle andre biler på veien til Girdlestone Hall.

Med denne fart varte det ikke længe før de var ved bestemmelsesstedet,
en grå, imponerende bygning midt inde i en herlig park.

Dale sprang ut og bad Hopkins føre bilen bort til garagen. I det samme
kom også Sir Ralph, som var klædt i en ledig jagtdres, ut på trappen
for at ønske sin gjest velkommen. Han var ikke egentlig sterkbygget,
og det solbrændte ansigt var temmelig langt, ualmindelig høi som også
panden var. Han hadde brunt, spidst skjeg og en grånende moustache.
Også håret var gråt ved tindingerne.

Øinene måtte man lægge merke til; de var grå, skarpe og
gjennemtrængende; det var tydelig at se han var jæger. Allikevel var der
et venlig glimt i dem.

Sir Ralph kom raskt og livlig ned og hilste hjertelig på Dale. «Se
det,» sa han. «Jeg er så glad fordi De hadde tid til at bile over til
mig. Kom ind.»

Dale nød sin verts gjestfrihet og interessante passiar. Om den egentlige
grund til at han hadde bedt Dale at komme, sa Sir Ralph ikke et ord før
middagen var over, og de hadde placert sig i de svære lænestoler i
hallen, hvor alle vægger var prydet med eierens jagttrofæer.

Sir Ralphs tjener kom ind med kaffe og cigarer. Tjeneren var en meget
alvorlig mand, med et ærbødig væsen; men hans utseende skjæmtes litt av
et iøinefaldende kast med det venstre øie. Efter at han budt om,
forsvandt han øieblikkelig, så de to blev alene.

«Se det,» sa Sir Ralph -- det var hans yndlingsuttryk -- og tændte sin
cigar. «Så var det den ende jeg skulde spinde Dem. Er De en flink
tilhører, Dale?»

«Oprigtig talt, som regel ikke,» sa Dale leende.

Sir Ralph smilte, men erklærte at denne gang vilde han bli pent nødt til
at være det.

«Jeg tror næsten jeg alt er interessert,» svarte Dale. «Vær så artig,
begynd, og fortæl hvad det så er.»

Sir Ralph nippet til sin kaffe, satte sig endda makeligere tilrette og
drog nogen langsomme drag av cigaren. Begyndte så med vel overveiede og
omhyggelig valgte ord.

«Mange familier som kan føre sin slegt langt tilbake, har blandt sine
forfædre en eller anden som, for at bruke et mildt uttryk, ikke har
været akkurat som han burde være. Hvad os angår, så er «spøkelset i
vor slegt» en sjømand, en sjøfarende kaptein, som var smartere end de
fleste, selv i de tider, men som uheldigvis ikke kunde gjøre penge så
fort som han vilde med strengt tat ærlige midler. Og så blev han hvad
jeg er ræd en hel del modige mænd i hans tid blev, han blev sjørøver --
simpelthen. Han har muligens selv git sig et andet navn, f. eks.
eventyrer; men hvad han la an på, sættende alt andet tilside, var
utvilsomt sjørøveri. Men naturligvis,» tilføiet Sir Ralph, idet han
tankefuld tok et drag av cigaren, «den slags ting blev neppe betragtet
som en forbrydelse i de tider, nemlig i midten av det 17de århundrede.
Det var da nordøstkysten av Amerika, fra Orinocoelven til Panama-tangen,
var hjemsøkt av sjørøvere. Grunden hertil lå vel i det faktum at denne
strækning var kjendt som det rike spanske hovedland, og at der færdedes
en mængde skibe lastet med kostbare skatter, en herlig fangst for
sjørøvere. Det ser ut som om alle som kunde opdrive et skib og mandskap,
ganske selvfølgelig har sat kursen dit for at røve og plyndre. Og mange
av dem er uten tvil kommet tilbake med rikt bytte. «Granit»-Girdlestone
blev min sjørøverstamfar kaldt, formodentlig på grund av hans hårde
natur. At dømme efter de beretninger jeg har om ham, må han ha været en
meget energisk og temmelig hjerteløs mand selv i de slagsmålstider.
I ethvert tilfælde hadde han hat mere held med sig end de fleste. Han
drev som sjørøver i mange år, og fik sammen en umådelig masse
kostbarheter. Ingen i familien har været istand til nøiagtig at
værdsætte hans rigdomme. Men jeg skulde tro de beløp sig til noget nær
£ 2000000, en ganske net sum at skrape sammen, selv for en sjørøver.

Endelig kom den dag da gamle Granit-Girdlestone fandt det på tide at
trække sig tilbake fra sin farlige geskjæft med alle sine røvede penge.
Men just som han hadde bestemt sig til at slutte med hele forretningen
og skulde sælge skibet og avskedige mandskapet, synes noget besynderlig
at være hændt. «Granit» hadde en kamerat som han synes at ha været
forunderlig glad i, ialfald så glad som denne hårdhjertede mand har
kunnet bli i nogen. Kameraten må ha været en eiendommelig fyr for en
sjørøver at være. Efter at ha været så fæl en sjørøver som nogen, blev
han pludselig religiøs. Og ikke tilfreds med selv at være omvendt,
begynder han at få stor magt over min stamfar.

Han må sandelig ha fåt overbevist ham ganske kraftig om hans
vildfarelser; den gamle sjørøver blev nemlig aldeles lammet av
samvittighetsnag. Han følte sig tydelig overordentlig uvel ved at ha
fåt så mange penge ved sjørøveri, og bestemte sig pludselig til at bli
av med dem allesammen. Ekscentrisk hadde han altid været; men på sine
gamle dage må han være blit en smule sindssvak. Ialfald har denne
gudfrygtige kamerat hat en ganske merkelig indflydelse over ham. Gamle
«Granit» begyndte ivrig at realisere sine skatter. Alt skulde gjøres om
i juveler. Hans første tanke var på grund av hans religiøse mani at
sænke det hele på havets bund. Men det synes som han i sidste øieblik
har skiftet mening. Og så sætter han sig til at utføre en plan så
merkelig som vel mulig. Istedenfor at sænke sine kostbarheter på havets
bund, bestemte han sig til at skjule dem på forskjellige steder og
arrangere en indirekte række med «nøkler» som skulde føre til
skjulestederne. Det er klart at hvad han vilde, var at gjøre det så
vanskelig at finde skatten, at der trængtes den høieste grad av
tålmodighet og en søken hele verden over, om der skulde være håb om at
finde den. Jeg tænker også den gamle fyr har ment at den som tilslut
fandt skatten, måtte være en såre ihærdig mand, vel værdig til at
opnå en sådan belønning. Ingen kan jo så nøie vite hvad der gik
igjennem den snurrige gamle fyrs hode. Jeg tænker mig bare det har været
noget slikt.

Men én ting var det at utarbeide en sådan plan, en anden at utføre den.
Granit-Girdlestone brukte år før han kunde få alt arrangert som han
vilde. Først gjorde han en hemmelig reise og skjulte selve skatten, som
han efter mange overlægninger placerte på en liten, ikke kartlagt ø i
det nordlige Atlanterhav. Så la han ivei med at sprede «nøklerne» til
at finde stedet rundt om på de forskjelligste steder i verden.

Hvad han gjorde, var altså at vælge et sted, og så få en av sine
officerer eller sjøfolk til at nedsætte sig der, idet han gav dem nok
penger til at kunne komme godt igang med en eller anden bestilling.
Enhver av disse fik en «nøkkel» som de skulde ta i forvaring til
gjengjæld for de penge gamle «Granit» sendte over til dem. Og når de
døde, skulde de overgi «nøkkelen» til sin søn eller nærmeste slegtning.
Hvis en familie døde ut, skulde «nøkkelen» gå over til en anden
familie, og således videre, indtil nogen med den nødvendige fuldmagt
kom og fordret hemmeligheten utlevert.»

Ved dette punkt i fortællingen så Sir Ralph over til Dale og sa
smilende: «Jeg ser hvad De tænker; hvorfor i alverden har ikke De selv
gjort fordring på skatten istedenfor at sitte og fortælle mig alt
dette?»

Dale lo. «Ganske rigtig. Jeg tænkte noget slikt: men jeg vilde ikke
forstyrre Dem, da jeg var altfor interessert.»

«Det glæder mig at jeg ikke har trættet Dem,» bemerket Sir Ralph, og
fortsatte så: «Jeg har virkelig en grund hvorfor jeg ikke personlig har
brydd mig om denne skat. For det første sitter jeg meget godt i det.
Selve pengene frister mig ikke, og jeg har altid tænkt at jeg helst
vilde la dem være hvor de var. Jeg liker aldeles ikke den måte hvorpå
de er vundet, og derfor har jeg ikke ønsket at gjøre noget for at få
dem. Og noget lignende tænker jeg andre i familien før mig har tænkt,
siden ingen av os har rørt en finger for at prøve på at kræve disse
penger.

Men nu,» sa Sir Ralph og blev alvorligere, «nu er der opståt en ny
situation. For et par år siden var jeg i New York og støtte der på en
tysker, en rigtig fiks fyr, som gik under navn av professor Schultz.
Siden er jeg kommet efter at han har påtagne navn i dusinvis og er helt
igjennem en kjeltring. Han er høi, igrunden staut at se på, med et
busket, sort skjeg og nogen små, eiendommelig gjennemtrængende øine.

Nu, da jeg traf ham, gav han sig ut for astronom, Gud vet av hvilken
grund.

Så må jeg heller ikke glemme at fortælle at han reiste over med mig
på samme båt i november, ikke nu sidste år, men forrige.

Han var meget underholdende, rigtig en morsom fyr at være sammen med.
Såmen, vi blev så gode venner ombord at jeg på flyende flekken
inviterte ham til mig i julen. Han kom naturligvis, og uten at ane det
dumpet jeg midt oppi det med en kjeltring.

Da det var i juleferierne, hadde jeg mine to gutter, Jack og Tony,
hjemme, og nu kom de også ind i historien om familieskatten. For flere
år siden, før min hustru døde, hadde hun fortalt smågutterne noget av
denne romantiske historie om skatten. Efter dette hadde de naturligvis
stadig plaget mig for at få vite mere. Og netop den julen da tyskeren
var hos os, lovte jeg at jeg vilde fortælle dem resten. De var jo store
gutter nu, og jeg var blit kjed av stadig at si nei.

Så en eftermiddag, her i hallen, fik de historien. Jeg fortalte dem
forresten ikke alt; det syntes jeg ikke var rigtig; men de fik vite de
vigtigste ting, mens jeg beholdt en hel del detaljer. Jeg husker at jeg
hadde holdt mig inde et par dage på grund av reumatisme, som jeg ofte
får når jeg har gåt for meget på jagt i fugtig veir. Den eftermiddag
jeg taler om, var gutterne og jeg så godt som alene i huset, alle de
andre var ute på jagt eller for at spille golf.

Jeg skulde gjerne ha svoret på at der ikke var en sjæl i huset foruten
os mens jeg fortalte gutterne historien; men efter hvad jeg siden fik
høre, må denne tyske skurken ha lyttet. Ved at spørre mig for, fik jeg
vite at man trodde han hadde været på sit værelse den eftermiddagen.
Jeg formoder at han virkelig har listet sig nedover trapperne til han
kom så nær at han kunde høre mig, og så har lyttet uten at bli set.

Men jeg hadde ingen anelse om dette dengang. Det var ikke før flere
måneder senere, da jeg talte med en ven som jeg trygt tør stole på,
og som netop var kommet tilbake fra nordøstkysten av Syd-Amerika. Han
fortalte at en mand som nøiagtig svarte til tyskerens utseende, var gåt
ut på en ekspedition for at finde en skjult skat på en viss ø.

Nu var det snart gjort at lægge sammen to og to. Og efter hvad jeg fandt
ut, syntes det utvilsomt at fyren var på spor efter skatten. Han hadde
hørt så meget av hvad jeg fortalte gutterne, at han kunde finde ut øens
beliggenhet. Og så kan de forlate Dem på jeg ikke var sen om at foreta
flere undersøkelser. Jeg kom da også efter at «professor Schultz»s
ekspedition hadde været forgjæves. Han kom tilbake fra øen uten nogen
skat, hvilket øiensynlig var en stor skuffelse. Mine undersøkelser førte
også til andre oplysninger, nemlig at den elskværdige «professor» var
et av de vigtigste medlemmer i en bande internationale svindlere og
hemmelig sammensvorne.

Førend han begyndte at dyrke mit bekjendtskap, må han uten tvil ha hørt
noget av historien om den skjulte skat. Og jeg tænker at hvemsomhelst
som gider gjøre historiske studier i de spanske besiddelser, vilde få
høre litt om hvorledes gamle Girdlestone hadde anbragt sin formue.
Sikkert er det ialfald at han med hensigt dyrket mit bekjendtskap. Men
det fryder mig at vite at denne kjeltringen som hadde lyttet utenfor min
dør, reiste forgjæves. Det er ikke så vanskelig at finde øen, ser De.
Det er bare at reise til mundingen av den store flod Omano, og så styre
en viss kurs indtil man er likeoverfor øen. Men gamle «Granit» var en
gløg fyr. Han skjønte godt at det at finde øen var temmelig uvigtig;
når man ikke hadde de andre nødvendige «nøkler», kunde man gjerne
tilbringe år på øen uten at bli klokere på skatten.

Et faktum er det, at før nogen kan gjøre sig håb om at finde skatten,
må man være kommet i besiddelse av fire vigtige «nøkler». For at få
den ene, må man til det sydøstlige Arabien; den anden får man på en ø
i det Indiske Hav; den tredje på en anden ø, denne gang i det sydlige
Stillehav. Den fjerde må man finde på kysten av Kalifornien. Når den
som søker, kommer til disse steder, må han opsøke den mand som har
«nøkkelen». Han vil enten være en efterkommer av den som først blev
betrodd hemmeligheten, eller tilhøre den familie til hvem disse måtte
ha overdraget «nøkkelen». Til denne må man så si visse ord, som
tilsammen danner en sætning. Man må også vise ham noget -- et tegn.
Så vil han svare med ett ord -- bare ett eneste ett. Det er hele
hemmeligheten, at enhver av disse fire har hvert sit ord, bare ett,
altså. Men disse fire ord skal, når man engang har fåt dem, danne den
sætning som åbenbarer hemmeligheten om på hvilket sted skatten ligger
skjult på øen. Meget sindrig, ikke sandt?»

«Overordentlig,» svarte Dale.

Sir Ralph fortsatte: «Nu kan altså tyskeren ikke ha hørt alt det jeg
fortalte mine gutter den dag. Alt hvad han vet, er sikkerlig bare
hvorledes han skal finde frem til øen, og så navnet på et av de steder
hvor «nøklerne» er, nemlig det i Arabien. Jeg er viss på at han må ha
hørt det, fordi en opdager som jeg kjender, nylig kom hjem fra en
studiereise i Arabien, og fortalte at en mand som sikkert må ha været
vor tysker, hadde gjort en mængde forespørsler i en viss bys
handelskvarter.

Naturligvis vil ikke Schultz med sin nydelige bande i ryggen opgi saken.
Det gjælder altfor mange penge til det. Han vil være istand til
hvadsomhelst for at opnå flere oplysninger, og jeg tviler ikke et
øieblik på at han ikke vil betænke sig på at bruke voldsomme midler,
hvis han tror det vil hjælpe ham til at nå målet.»

Sir Ralph var meget alvorlig da han sa:

«Det er nu blit klart for mig hvad jeg har at gjøre. Jeg har lagt min
plan.»

«Jeg tror jeg har gjettet den,» sa Dale rolig. «De vil selv ta ut og
lete efter skatten.»

«Ganske rigtig. Ikke fordi jeg behøver pengene, men fordi jeg ønsker at
sætte en stopper for at disse kjeltringerne skal få snuset op
hemmeligheten. Og nu er jeg kommet til det punkt som jeg vet vil
interessere Dem overordentlig,» sa Sir Ralph og tændte en ny cigar.

«Det er netop hvad jeg har sittet og ventet på,» svarte Dale. «Og jeg
vil si Dem,» tilføiet han hjertelig, «at hvis De kan bruke mig her, så
vil jeg hjælpe Dem av alle kræfter. Det er hvad jeg foreløbig kan love.»

«Godt,» sa Sir Ralph og nikket bifaldende. Så fortsatte han livlig: «De
fortalte mig for en måneds tid siden at De holdt på at gjøre tegning
til et aeroplan av en aldeles ny type. Meningen var, tror jeg, at det
skulde kunne flyve lange avstande uten at gå ned, og også kunne bære
en del fragtgods, om det behøvdes?» Han stanset og så spørgende på
Dale.

«Ja, og aeroplanet er tegnet,» svarte Dale. «Merkelig nok talte vi om
den netop idag, og sa at vi håbet at kunne begynde med den nu straks.»

«Se det!» Sir Ralph så strålende ut, og var meget ivrig da han spurte:
«Hvis De tillater det, vil jeg bestille dette aeroplan til den første
reise.»

Dale bøide sig fremover: «De mener?»

«Jeg mener akkurat dette: en luftreise rundt jorden for at søke efter de
omtalte «nøkler» og finde ut hemmeligheten med den begravne skat.»

«Ved Jupiter!» var alt hvad Dale fik sagt.

«Spørsmålet er nu,» fortsatte Sir Ralph, «kan Deres aeroplan gjøre
dette?»

«Det har jeg ikke spor av tvil om,» svarte Dale. «Vi blir nødt til at
øke dens bensin- og oljebeholdning; men det kan gjøres.»

«Godt. Jeg vil leie aeroplanet og bære alle omkostninger,» sa Sir Ralph
bestemt.

Men her protesterte Dale: «Nei, det vil bli et så storartet
eksperiment, at jeg vil skaffe Dem aeroplanet uten nogen omkostninger.
Siden kan vi jo dele utgifterne.»

«Nå, jaja,» svarte Sir Ralph, «det kan vi jo snakke om siden.»

«Og nu gjælder det for mig,» sa Dale, «at se over tegningerne til
aeroplanet igjen. Jeg har dem i min pult. Og så vil jeg, hvis De
tillater det, be mine to nærmeste venner, Kerr og Longley, at komme
herover og hilse på Dem. Ved Jupiter!» han så på sit ur, «klokken er
12. Da må jeg øieblikkelig avsted.»

«Vent et øieblik; jeg må få gi Dem en ny cigar.» Sir Ralph åpnet
kassen. «å, der er ikke flere.»

Han fór op, men istedenfor at ringe, gik han raskt over til en portiere
som hang mellem hallen og en lang gang ned til tjenernes værelser.

Han puffet utålmodig portieren tilside, tok så to skridt tilbake,
målløs av forbauselse.

Like bak portieren stod tjeneren Simmonds, stum og sfinxlignende. Hans
bleke, glatrakede ansigt var aldeles ubevægelig; der var bare et
underlig glimt i øinene.




KAPITEL IV.

En tyv i natten.


«Simmonds, hvad i alverden --»

Sir Ralphs stemme var bydende, og hans skarpe grå øine så forbauset
spørgende på ham.

Men tjenerens ansigt viste bare den mest uttryksløse høflighet idet han
trådte frem foran portieren.

«Undskyld at jeg skræmte Dem, Sir.» Stemmen var aldeles rolig. «Jeg kom
just for at spørre om det var noget De manglet.»

Sir Ralph så igjen granskende på ham. Men han var fremdeles like
ubevægelig og korrekt alvorlig.

«Godt.» Sir Ralph var litt kort. «Telefoner til garagen efter hr. Dales
bil, og la os så få nogen flere cigarer.»

«Øieblikkelig, Sir.» Og tjeneren trak sig langsomt og aldeles fattet
tilbake.

Sir Ralph så på Dale og slog op en liten latter. «Vet De, jeg tror jeg
begynder at bli en smule nervøs i anledning av denne affæren med
skatten. I det samme jeg så Simmonds stå der bak portieren, fór det et
øieblik gjennem mig at han lyttet, likesom den kjeltringen av en
tysker.»

Dale så forskrækket ut. «Han ser da så tilbakeholden og velopdragen
ut. Har De hat ham længe?»

«Nei, ikke mer end nogen få måneder. Men jeg husker at han hadde de
aller bedste anbefalinger.»

Dale nikket, men så fremdeles litt betænkelig ut. I det samme kom
tjeneren ind igjen og bevæget sig langsomt over gulvet med et bret i
hånden. Hans ansigt var nu fuldstændig uttryksløst som en maske.

«Cigarer, Sir.» Det lød rolig og ærbødig. Han satte brettet ned og
forsvandt lydløst.

Dale tok en cigar og tændte den uten at si noget, tilstod så med et
smil: «Jeg liker ikke det kastet med øinene på den fyren. Det er noget
så eiendommelig ved det.»

«De har ret, Dale,» sa Sir Ralph smilende. «Men en mand behøver jo ikke
absolut være en skurk, fordi om han skjeler litt, hvad?»

De lo begge. I det samme hørte de Dales motor utenfor.

«Farvel, Sir Ralph,» sa flyveren. «Jeg vil gå like på den sak vi har
talt om. Så kan vi senere gå alt nøiere over. Jeg vil først gjøre en
beregning og skrive den ned.»

«Det er udmerket,» svarte Sir Ralph. «Imidlertid, ikke et ord til
nogen!»

«Selvfølgelig ikke. Stol bare på mig, Sir Ralph.»

«Det vet jeg at jeg kan,» var svaret.

Dagen efter, søndag, sat Dale i sit hyggelige lille hjem like ved
aeroplan-verkstedet, sammen med Kerr og Longley, som efter hans
indbydelse var kommet indom for at få en røk og en passiar sammen med
ham.

Det var blit sent; den lille salong var fuld av cigar- og cigaretrøk,
men de tre venner lot ikke til at tænke på opbrud. Det var ikke så
ofte de hadde tid til lange personlige konferanser.

Dale hadde, uten at røbe reisens egentlige mål, sittet og fortalt de to
andre om Sir Ralphs storartede plan, en jordomseiling pr. aeroplan.

«Naturligvis er det en voldsom historie at begi sig ut på,» sa Dale,
«og jeg sa selvfølgelig ikke på stående fot at vi kunde påta os den.
Jeg måtte tale med dere først. Men min mening er, at om vi kunde gjøre
noget slikt, så vilde det være en førsterangs reklame for vor nye
flyvemaskine, noget absolut overbevisende, om det lykkedes.»

Longley nikket bifaldende og fyldte sin uundværlige pipe påny.

Kerr la ansigtet i de mest eftertænksomme folder. Om litt kom det: «Hvad
den slags aeroplaner angår, så er alt i orden; de vil flyve hvor længe
det skal være. Det behøver vi ikke ha nogen bekymring for. Men det
vanskeligste punkt er om vi kan få med nok brændsel. Hvis vi f. eks.
brukte et aeroplan som er bestemt, la os si for 12 personer, men bare
tok 6 med, burde vi ha plads nok i tankene for bensin og olje til
adskillige tusen kilometers fart uten at lande.»

Longley, som nu hadde fåt tændt sin pipe, gav også sit besyv med:

«Farten er naturligvis i dette tilfælde det avgjørende. Jeg regner at vi
med vort system, som tillater en mindsken av bæreflaterne under flugt,
burde kunne gjøre litt mere end 160 km. i timen. Det er en svær fart,
selvfølgelig, men jeg tror at aeroplanet vil kunne klare den. Og du vet,
Dale, at et aeroplan som flyver med den fart, burde kunne bane sig vei
uhindret av al slags vind.»

«Det er så,» sa flyveren samtykkende. «Man må ha ordentlig fart i
storm. Apropos, Longley,» tilføiet han, «viser de utkast som jeg har i
min skuffe på kontoret, din sidste opfindelse med hensyn til at «reve»
aeroplan-vingerne?»

«Nei, ikke som noget færdig resultat,» var svaret. «De utkast som vi la
ned i din pult, gjælder en tidligere type. Det aeroplanet kunde ikke gå
med så stor fart som det sidste jeg har utarbeidet. Jeg tror virkelig
ikke at det vilde klare mer end omkring 120 km. i timen. Men med dette
nye system» -- Longley blåste ut en hel sky med røk --«burde vi, når
motoren var drevet op til det yderste, kunne præstere som maksimum noget
slikt som en 230 km. i timen. Men selvfølgelig, det vilde også være
grænsen.»

«Ved Jupiter!» utbrøt Dale, «dette er imponerende. Hvis vi kan omgjøre
denne flyvemaskinen til en virkelig praktisk passager-befordrer -- da
vil du minsandten snart kunne flotte dig med et hus i Park Lane, Kerr!»

Ingeniøren sa smilende idet han så på sine svære arbeidsnæver: «Et hus
i Park Lane er ikke netop i min genre. Et net litet hus på landet et
sted, med et idealt verksted til at arbeide i, vilde --»

«Bli flere motorer!» avbrøt Dale ham leende.

Slik fortsattes passiaren. De tre var gode kamerater og nød en god spøk
likeså godt som de alvorlige planer om den storartede flyvetur.

Røken lå nu som tyk tåke over hele værelset. Da klokken slog 2, ropte
Dale: «Ved Jupiter! Vi er værre end de værste sladresøstre til at dra
tiden ut. Tør jeg spørre om ingen av dere føler trang til at lægge sig?»

«Ikke jeg for min part,» svarte Longley, og da Kerr nikket samtykkende,
tilføiet Longley:

«Hvad jeg hadde lyst til, Dale, var at gå indom fabrikken på hjemveien
og få de utkastene i pulten din. Jeg tror det vilde være fornuftig at
se dem igjennem litt nu mens vi har alt dette i hodet endnu. Jeg kunde
ta papirerne med mig hjem og gå igjennem dem imorgen tidlig før jeg
kommer på fabrikken.»

«Det var en god idé,» svarte Dale. «Jeg vil gå med. Litt frisk luft var
ikke av veien.»

«Jeg blir også med,» ropte Kerr. Og dermed gik de alle tre i
måneskinnet over til den store, øde fabrik.

De var kommet omtrent halvveis, da Dale stanset og ropte: «Hør!»

I nattens stilhet hørte de fra hovedveien, som lå litt bakenfor
fabrikken og krydset pladsen foran den, tydelig lyden av en automobil
som blev sat igang. Det var en stor motors kraftige tøf, tøf.

Dale lyttet: «De der har ordentlig kraft,» sa han. «Hør, de kjører nu;
det er ikke tvil om det.»

De lyttet, og hørte bilen fjerne sig med voldsom fart.

«Hat et uheld, så det haster, tænker jeg,» mente Kerr.

De tre gik videre, ind på en sidevei som førte til Dales kontor. Han
åpnet selv, og de famlet sig frem gjennem den mørke gang som endte ved
Dales dør.

Kerr gik først; pludselig hører de to andre ham snuble og sætte skarpt
i: «Jeg spør hvad dette er?»

Han følte sig for på gulvet i mørket, og fór så forskrækket tilbake.

«Riv av en fyrstikke! Fort!» hvisket han. Dale kom bort til ham med en
tændt fyrstikke, og i det svake, blafrende lys så de et blekt ansigt.
Det var Jenkins, som hadde nattevakten ved fabrikken. Der lå han på
ryggen i gangen.

Manden slog øinene op da lysskjæret faldt på ham, han bevæget såvidt
læberne og mumlet: «Han er gåt,» lukket så øinene igjen. Blodet randt
fra et sår tversover panden.

«La os få ham ind på mit kontor,» sa Dale raskt. «Det er lysere
derinde.»

Kerr og Longley løftet forsigtig manden op og famlet sig frem gjennem
gangen efter Dale, som gik foran og fik skrudd på lyset i kontoret.
Idet de la Jenkins ned på gulvteppet, fik de se Dale stå og stirre
temmelig forbløffet på sin pult. Lokket var brutt op, og hans private
papirer lå strødd omkring.

«Ved Jupiter, tyveri!» ropte han. «Men hvad i alverden er det de har
villet ha?»

Et øieblik tidde de alle tre. Så sa Kerr rolig: «Jenkins må kunne
hjælpe os. La os se om han er farlig såret.»

De gav sig nu alle til at stelle med ham. Kerr laget en udmerket bandage
av et håndklæ, og bandt det rundt mandens hode. Han syntes ikke at ha
fåt mer end dette ene, men temmelig dype hul i panden. Om et par
minutter rørte han på sig, og åpnet igjen øinene. De tre reiste ham op
fra teppet og fik sat ham ned i Dales makelige kontorstol.

Han var dødelig blek, men det så ut som om han hadde fåt bevisstheten
igjen.

«Er De så bra at De kan fortælle os noget om dette, Jenkins?» spurte
Dale venlig.

«Ja, det kan jeg nok,» svarte han svakt, men tydelig. «Jeg skulde just
ta min vanlige runde kl. 1, da jeg pludselig får høre en underlig støi.
Jeg lytter, og synes den kommer fra et sted i nærheten av Deres kontor.
Så går jeg rolig fremover, og som jeg kommer ind i gangen, ser jeg det
lyser under kontordøren. Jeg kryper videre, og gjør så et hop ind.
Og der står en stor lang fyr og sorterer papirer i Deres skuffe. Han
vender sig rundt, og jeg gjør et byks imot ham. Så farer vi om en
stund, slår og fegter til jeg får revet av ham en slags maske han
hadde for ansigtet.»

«Hvordan så han ut?» avbrøt Dale ivrig.

«å, han var høi og fint barbert, sån litt gammelagtig, og med en
pudsig skjeling, som et kast at kalde for, i det venstre øie.»

«Ved Jupiter!» satte Dale i. «Dette er nok ikke til at ta feil av.»

Han plystret og så mildest talt forbauset ut.

«Hvad er det du mener? Hvad er påfærde, Dale?» spurte Longley
mystificert.

Kerr så også umådelig forfærdet ut.

Endelig sa Dale: «Dette er ilde, gutter. Naturligvis forstår dere
ingenting av det. Saken er, jeg kunde ikke iaften fortælle dere alt Sir
Ralph fortalte mig. Jeg forpligtet mig til taushet. Derfor må jeg tie
til han gir mig lov til at tale.»

«Ja -- men hvad har denne historien her med det?» spurte Longley.

«Det kan jeg ikke forklare nu uten at bryte mit løfte. Men da Jenkins
beskrev mig fyrens utseende, fik jeg et ordentlig chok. Fordi jeg tror
det er Sir Ralphs tjener som har brutt pulten op. Og han visste nok hvad
han lette efter, skulde jeg tro!»

Longley grep mekanisk i lommen efter snadden sin. Kerr simpelthen bare
glodde på Dale, og fik tusen rynker i ansigtet.

«Ja, dere forstår,» fortsatte Dale, «hvis det er som jeg tror, så er
den fyren ingen almindelig tjener, men medlem av en farlig
forbryderbande. Fortsæt så, Jenkins.»

«Det skal jeg gjøre,» sa Jenkins, som nu øiensynlig var kommet sig
betydelig. «Denne fyren og jeg hadde en ordentlig batalje. Jeg gjorde
mit bedste for at få bugt med ham; men det var et stridt arbeide. Vi
var kommet ut gjennem døren, og der lå vi og basket om hverandre ute i
gangen. Pludselig får han en hånd fri, og gir mig et slag i hodet med
det redskapet han hadde brukket op pulten med. Og dermed var jeg ute av
sagaen, som dere vilde si, og visste ikke mere av mig før jeg fik se
Kerr stå over mig.»

Dale gik bort til pulten og undersøkte den nøie. Derpå så han over
alle papirerne som lå strødd utover. Så rettet han sig op og sa:
«Netop som jeg tænkte, ja. De utkastene til det nye passager-aeroplan
som jeg hadde her, er alle væk. Men ikke noget andet er borte. Manden
har visst hvad han vilde ha, og har ikke brydd sig med noget andet.»

«Du mener --?» Det var Longley som spurte.

«Alt står aldeles klart for mig nu,» erklærte Dale. «Denne kjeltring av
en tjener stod bak en portiere igåraftes, da Sir Ralph gik ut for at be
om nogen cigarer. Det slog mig som besynderlig da også at han skulde
stå der. Men nu har jeg ingen tvil om hvad han vilde. Han hadde ståt
der og lyttet, mens Sir Ralph fortalte mig en vigtig hemmelighet.»

Kerr og Longley så ikke ut til at forstå noget av alt dette.

«Hør her, gutter,» fortsatte Dale, «det er en hemmelighet, og det en
meget værdifuld, som Sir Ralph er i besiddelse av. En fiffig tysker
søkte for en tid siden at få tak i den, men det lykkedes ham ikke at
få vite alt hvad han ønsket. Og nu er det klart at denne falske
opvarterfyren på en eller anden måte er kommet i huset der for at få
lurt ut resten, og --»

«Men, jeg spør, Dale,» avbrøt Longley, «hvorfor skulde manden komme hit
og bryte op din pult?»

«Det er let at forklare,» var svaret. «Den flyvningen vi har snakket om,
har nemlig at gjøre med Sir Ralphs hemmelighet. Forstår dere? Godt. Jeg
husker tydelig at jeg fortalte Sir Ralph at utkastene til aeroplanet lå
i min pult. Fyren har ståt bak portieren, hørt det hele, og så bestemt
sig til at få vore utkast.»

«Men hvad vil han med dem?» spurte Kerr, fremdeles like forbauset.

«Jeg tror,» svarte Dale, «at det er en stor og farlig bande som arbeider
her. Og de har bestemt sig til at ville få fat i Sir Ralphs hemmelighet
på en eller anden måte. Jeg antar deres plan er -- hvis da ikke denne
tyven blir fakket, og vi får vore papirer tilbake -- at bygge en
flyvemaskine efter vore tegninger, og så gjøre den samme flyvning som
vi har uttænkt.»

«Men hvad er det det gjælder?» Det var Longley som spurte. «Nå ja,»
tilføiet han raskt, «jeg husker nu at du jo ikke har lov til at fortælle
mig det.»

«Men,» sa Dale eftertænksomt, «jeg tror igrunden ikke det kan gjøre
noget at fortælle dere det. Gevinsten for vinderen i denne lille
forretning er sån et par millioner pund. Det er det hele.»

Kerr plystret og blunket med øinene. Longley røkte med en meget
tankefuld mine et par minutter. Så sa han rolig: «Husker du den bilen
vi hørte på veien her for en stund siden, Dale?»

Dale nikket.

«Mon ikke det skulde ha været tyvens?» tilføiet Longley.

«Ved Jupiter! Jeg tror du har ret, gutten min!» ropte Dale.

«Men hvis det var ham, kan vi så ikke få stoppet ham et eller andet
sted?» spurte Kerr.

«Uheldig at vi ikke kan beskrive bilen,» bemerket Longley.

«Nei, men takket være Jenkins kan vi jo gi en temmelig nøiagtig
beskrivelse av manden,» sa Dale. «Jeg ringer øieblikkelig op til
politiet, og fortæller hvad vi vet. De kan så sende underretningen
videre og få bilen stoppet. Det er ialfald en chance for det.»

De andre nikket samtykkende. Og snart stod Dale og talte med
politi-inspektøren i Kempston, en liten by som lå en 14-15 km. derfra.

Mens Dale telefonerte, gik Kerr på opdagelse i værelset ved siden av,
og kom tilbake med en flaske brændevin, som de hadde der i tilfælde av
ulykkeshændelser. Han påstod at Jenkins trængte litt.

Kerr hadde også gjort en opdagelse derinde, og denne meddelte han
Longley mens Dale telefonerte.

«Der står et vindu åpent derinde,» hvisket han. «Det er brutt op. Så
der er altså fyren kommet ind.»

Imidlertid stod Dale ved telefonen. Og efter at ha git en hurtig
beskrivelse av tyven, hørte de ham forbauset rope: «Hvad? Ved Jupiter!
De sier ikke det?»

Meddelelsen blev øiensynlig gjentat av inspektøren. Dale lyttet mer og
mer forbauset. Så la han røret væk og vendte sig til de andre.

«Dette slår rekorden,» erklærte han.

«Hvad er det nu da? Sandelig en anstrengende nat,» sa Longley.

«Dere vil neppe tro det,» svarte Dale; «men politiet hadde alt fåt
signalementet til den foregivne tjener før jeg ringte dem op, og var alt
ivei med at lete efter ham.»

«Men hvorfor?» spurte Kerr.

«Det er netop pointet,» svarte Dale. «De er efter ham for et tyveri hos
Sir Ralph Girdlestone.»

«Men --» avbrøt Longley. «å nei, hvad kan det nytte at spekulere på
dette. Det er det rene mysterium.»

«Ja, det er en ganske eiendommelig historie,» var Dale enig i. «Denne
tjeneren står uten tvil i forbindelse med den tyske kjeltringen som
først hadde prøvd at få tak i Sir Ralphs hemmelighet. Efter at ha hørt
vor samtale igåraftes, må han ha bestemt sig til først at bestjæle Sir
Ralph, og så komme hit og bryte ind hos mig. Jeg vil rigtig håbe at
han ikke har stjålet noget hos Sir Ralph som gir ham nøkkelen til vor
hemmelighet. Har han det, så avhænger alt av om vi får tak i ham.»

Kerr avbrøt ham pludselig: «Hør!»

De lyttet alle; og i nattens stilhet hørte de tydelig en automobil nærme
sig fabrikken.

«Hvem i alverden --?» ropte Dale. Han og Longley løp ut gjennem gangen,
mens Kerr blev tilbake hos Jenkins.

Idet de nådde ytterdøren, skinte lygterne fra en stor sekscylinders-
motor like i øinene på dem. Den stoppet like utenfor døren, og en
mand sprang ut.

«Er det Dem, Dale?»

«Ja, det er. Er det virkelig Sir Ralph Girdlestone?»

«Ja,» svarte han og kom nu bort til de to andre og hilste smilende på
dem. «Jeg hadde alt lagt mig, men fik ikke sove. Først prøvde jeg
naturligvis at få fat i Dem i telefonen, men forgjæves. Og da jeg ikke
vilde vente til imorgen, bilet jeg likeså godt herover.»

De tre mænd gik indover til kontoret.

«Jeg så det lyste her da jeg kjørte ned fra hovedveien,» sa Sir Ralph.
«Jeg må si dere arbeider langt utover. Hvad betyr det egentlig?»

De var nu kommet ind på kontoret. Sir Ralph fik øieblikkelig øie på
Jenkins, som fremdeles sat der i Dales stol, blek og med bandage over
hodet.

«Hvad i alverden betyr dette, Dale?» spurte han overrasket.

Dale smilte litt morsk, tændte en cigaret og svarte så rolig: «Det
betyr bare det, Sir Ralph, at Deres korrekte, respektable tjener, han
med træ-ansigtet og det omtalte kast med øiet, har gjort os den ære at
avlægge os en uvelkommen visit.»

Sir Ralph fór forbauset og ærgerlig op.

«Og ikke det alene,» fortsatte Dale, «men han slutter sin natlige visit
med et mordforsøk på min vaktmester her, for så at forsvinde med vore
tegninger til det store aeroplan som vi diskuterte efter middag hos Dem
forleden aften. Det er muntert, ikke sandt?»

«Store himmel!» Sir Ralph satte sig, stum av forfærdelse.

«Og nu har vi netop hørt fra politiet,» tilføiet Dale, «at denne
interessante herre også har bestjålet Dem.»

Sir Ralph nikket mørk.

«Kanske De vil berette hvad der er hændt hos Dem, så kan vi sammenligne
begivenheterne,» sa Dale.

Sir Ralph tok sig sammen.

«Godt. Da jeg kom hjem fra en tur iaften, fortalte de andre tjenere mig
at denne humbugmakeren av en opvarter ikke var at finde noget sted. Jeg
lot gjøre forespørsler og ventet en stund, men væk var han. Det var mig
først aldeles ubegripelig. Men da han fremdeles ikke var at finde,
begyndte jeg at bli mistænksom.

Så gik jeg ind i biblioteket. Men jeg skulde fortalt, Dale, at like før
De kom over til mig, hadde jeg studert et visst dokument og et visst
tegn -- for at opfriske min hukommelse i anledning av det vi snakket om
-- De vet. Godt, da jeg nu igjen kommer ind i biblioteket, og går og
studerer på hvad denne fyrens forsvinden skal bety, finder jeg lokket
på min pult splintret og brutt op. Og en liten privat skuffe hvor jeg
gjemte disse ting, var aldeles i stykker, og -- hvad der er det
vigtigste -- både skrivelsen og det «tegn» som jeg hadde der, var
borte.»

«For en fuldblods kjeltring!» ropte Dale. «Nokså rimelig at jeg hadde
mistillid til ham straks.»

«Det hadde jeg også til en viss grad,» sa Sir Ralph. «Nå ja, det er
ikke stort mere at fortælle. Jeg hørte av de andre tjenere at fyren
hadde telefonert til London, og da lukket sig omhyggelig inde i
telefonrummet, så ingen skulde høre ham. Så De skjønner det er en
hyggelig bande vi har fåt med at gjøre, Dale.»

«Såmen, ja. Men nu kommer hovedsaken, Sir Ralph, hvilken værdi hadde de
ting han stjal fra Dem?»

Istedenfor at svare, så Sir Ralph spørgende på Kerr og Longley, uviss
om han kunde tale frit ut.

Dale forstod, og kom ham til hjælp ved høitidelig at forestille sine to
venner for ham.

«De er mine intime venner, Sir Ralph. Og foruten at være mine kolleger
og bedste hjælpere i mit arbeide, vil de begge følge os på den reise vi
har snakket om. De kan ha fuld tillid til dem.»

Men nu kom vaktmesteren på benene.

«Jeg forstår De vil være alene,» sa han til Dale. «Jeg er meget bedre
nu, så jeg rusler over til mig selv. Jeg er bare litt sjaber endnu.
Imorgen er jeg like god igjen.»

Kerr tilbød at følge ham, men det vilde han ikke høre noget om. «Jeg
står udmerket på mine egne ben nu; og på hjemveien går jeg indom den
andre vaktmesteren, Richardson, og får ham til at ta resten av
nattevakten for mig.»

Dermed gik han.

«Nu, Sir Ralph?» sa Dale.

Sir Ralph så meget alvorlig ut da han sa: «Idet jeg forklarer hvad jeg
nu vil gjøre, viser jeg Deres to venner den mest absolute tillid, Dale.»

Både Kerr og Longley nikket alvorlig.

«Godt,» fortsatte Sir Ralph, «hvad den skurken har stukket sig bort med,
er hverken mer eller mindre end hele nøkkelen til opdagelsen av
skatten.»




KAPITEL V.

Et kapløp med tiden.


«Ved Jupiter! så ilde trodde jeg ikke det hadde været,» ropte Dale.

«Jo, det er nok så,» fortsatte Sir Ralph. «Men jeg kan kanske gjøre alt
litt forståeligere for Dem, hvis jeg fortæller Dem de stjålne sakers
historie. Jeg må bare først for Deres to venners skyld gi et litet
resumé av den historie som jeg alt har fortalt Dem, Dale.»

Dette gjorde han også med prisværdig korthet, mens Kerr og Longley
hørte på med den største interesse. Efterat de så hadde opfattet det
væsentligste, fortsatte han: «Noget av det værste er, at blandt det som
blev stjålet fra min pult, var et litet, temmelig dårlig tegnet kart,
og en rar, gammeldags ring.

Disse ting var blit overlevert mig av min far, til ham av hans far, og
således fra slegt til slegt. Hvad det kartet viste, var en viss del av
Syd-Amerikas nordøstlige kyst, like ved mundingen av floden Omano. På
kartet var avtegnet en pil som pekte øst-nord-øst. Så var der en
primitiv tegning av en ø med et høit fjeld i midten. I et hjørne av
kartet var skrevet: «Øen og fjeldet.» Under dette stod navnene på de
steder og folk hvor de fire «nøkler» til skatten var at finde.

Hvad nu den stjålne ring angår, så er den en vegtig, glat guldring.
Øverst på den er en rund plate, hvor der er indridset et gammeldags
skib, kanske det som gamle Granit-Girdlestone selv førte. Men jeg
glemmer et punkt. Den ring min foregivne tjener stjal, er ikke
originalen som Granit-Girdlestone overleverte os. Min bedstefar beundret
nemlig så den originale ring, at han vilde ha den på bestandig. Men da
han ikke vilde risikere at miste den, fik han gjort en udmerket kopi av
den, som han brukte istedet. Og denne er det som er stjålet. Kopien er
så lik originalen, at det er umulig at kjende dem fra hverandre. Men
originalen er altså indelukket i mit jernskap.»

«Muligens har dette nogen betydning,» bemerket Longley. «Men vilde De
fortælle os, Sir Ralph, hvilken rolle ringen spiller i denne affære?»

«Naturligvis. Hør her historien om de fire «nøkler»,» svarte Sir Ralph.
«Allerførst må dere vite, at da de første indehavere av disse «nøkler»,
eller stikord, døde, overgav de dem til sine nærmeste slegtninger, og
så videre nedover. Men når et familienavn utdødde, og «nøkkelen» gik
over til en mand med et nyt navn, måtte dette meldes til den som på
den tid var familiens overhode.

Så må dere også vite, at ingen av de fire som har «nøklerne», vet
hvad betydningen av dem er. De aner ikke at det gjælder en skjult skat.
De gjør simpelthen bare hvad deres forgjængere har instruert dem om.»

Sir Ralph gjorde en pause for at få tændt en cigar, fortsatte så med
et lettelsens suk: «Gudskelov, nu er jeg snart ved slutten av denne
lange historie. Da min far overgav mig disse papirer, stod saken med
hensyn til «nøklerne» slik, at først måtte man til en sjøby som heter
Murkat ved Onam-bugten i Arabien. Den mand som her har «nøkkelen», heter
Laroche og driver handel der ved kysten.

For at få den anden «nøkkel», må man finde eieren av en del rismarker,
en mand ved navn Hermann, som skulde bo på et litet sted som heter
Komataja i den nordlige del av øen Sukara i det Indiske Hav. Nøkkel nr.
3 befinder sig på en øgruppe kjendt under navnet Rigi i det sydlige
Stillehav. Og en mand ved navn Jensen bor der i en liten by eller
landsby, Sura, og er indehaveren av denne «nøkkel». Jeg vet intet mer om
ham end hans navn.

Og så er vi kommet til den sidste «nøkkel». For at få den må man til
byen San Frananco på Kalifornia-kysten. Og her heter manden
Montgomery.»

Dale, Longley og Kerr hadde med den største opmerksomhet hørt på alt
dette.

Dale spurte: «Men hvad må man så gjøre for at få disse mennesker til
at åbenbare sin hemmelighet?»

«Det er sandt, det har jeg virkelig glemt at fortælle,» sa Sir Ralph
smilende. «Men det er snart fortalt. Når man finder manden, sier man
bare til ham: «Øen.» Så svarer han: «Hvad så?» Så fortsætter man: «Og
fjeldet.» Dertil svarer han: «Hvor er tegnet?» Så viser man ham ringen,
og -- hvis han er tilfredsstillet, sier han det ene ord som er hans del
i «nøkkelen». Har man så fåt alle fire ord, så reiser man til øen,
og der -- så fortæller familiesagnet ialfald -- vil disse fire ord
åbenbare hemmeligheten.»

«Har nu virkelig denne kjeltring av en opvarter alle disse oplysninger
angående «nøklerne»? Er De viss på det?» spurte Dale.

«Ja, alt hvad jeg har fortalt her, finder han i de stjålne papirer.»

«Men han har altså ikke den originale ring. Det er jo en trøst,» mente
Longley.

«Ganske vist,» svarte Sir Ralph, «men kopien er aldeles lik originalen;
jeg har nøie undersøkt dem begge.»

Kerr mente at den eneste chance de hadde, var at få fyren grepet før
han blev færdig til at komme avsted. Han reiste rimeligvis over til
fastlandet.

Det trodde også Sir Ralph, men var bange for at der ikke var stor
sandsynlighet for at få grepet ham. Politiet hadde rigtignok hans
signalement, men ingen visste hvordan den bil så ut som han var
forsvundet i. Han var naturligvis godt forklædt, og desuten hadde han
hjælp av en mægtig bande; det var der ingen tvil om.

Sir Ralph skiftet nu samtaleemne og spurte Dale om hvor stor værdi de
stjålne papirer hadde.

«Ja, nu får jeg også fortælle min historie,» sa Dale smilende.
«Naturligvis har manden, da han hørte os snakke sammen om dette, bestemt
sig til at få fat i mine tegninger til aeroplanet sammen med hvad han
vilde røve fra Dem. Hvis der står en mægtig svindlerbande bak ham, så
tviler jeg ikke på at de vil kunne bygge en stor flyvemaskine efter de
tegninger han har stjålet, og så prøve at få skatten før os.»

«Det samme tror jeg,» sa Sir Ralph. «Saken er nu om de stjålne utkast
er fuldstændige nok.»

«Ja, de er fuldstændige, forsåvidt det gjælder den første flyvemaskine
av Longleys nye type,» svarte Dale. «Men senere har han forbedret den
noget og har laget nye utkast. Begge aeroplaner er like hvad selve
skroget og den almindelige konstruktion angår; men der er en forskjel.
På den sidste, som Longley har tegningerne til, er der en ny opfindelse
med at «reve» vingerne, så det blir større fart. Og vi er overbevist om
at dette system er bedre end det på den første. Det er sikkert at nr.
2 av disse aeroplaner må kunne flyve betydelig fortere end det første.»

Longley fremhævet at dette jo var en vigtig forskjel.

Naturligvis var det så, mente Sir Ralph, da det jo betydde, at om denne
banden også bygget et aeroplan, så vilde ikke det komme så hurtig
frem som Longleys.

«Netop,» sa Dale, «og om det kommer til et kapløp efter den skjulte
skat, så vil vi ha den fordel at ha det hurtigst gående aeroplan.»

«Naturligvis skjønner disse skurkene at de ikke har nogen utsigt til at
komme før os med jernbane eller dampskib, så de er temmelig nødt til at
bygge et aeroplan. Men tror De at de kan få gjort det noget sted,
Dale?» spurte Sir Ralph.

«Det tror jeg nok. Rimeligvis tar de sine stjålne tegninger med til
Paris, og får flyvemaskinen sat sammen der.»

Longley bragte et nyt spørsmål på bane:

«Har De nogen idé om, Sir Ralph, hvor lang reise vi er nødt til at gjøre
for at få disse «nøkler», komme til øen og så tilbake igjen?»

«Jeg har bare så omtrentlig regnet det ut; men jeg skulde tro at hele
reisen skulde bli 25 000 engelske mil.»

Kerr plystret, og hans rynkede ansigt blev et eneste smil: «Det var ikke
dårlig,» mumlet han. «Med andre ord en verdensomflyvning? Det var noget
for mine motorer at prøve sig på.»

«Det næste spørsmål blir nu hvor snart vi kan få aeroplanet færdig.
Hvad sier De til det, Dale?» spurte Sir Ralph.

«Det spørsmål kan Kerr og Longley bedst svare på. Hvordan er det med
selve motorerne, Kerr?»

«De to vi tænker på at bruke, de nye på 750 hestekræfter, er jo
færdige alt.»

Dale så nu spørgende på Longley, som sat fordypet i tanker og røkte.
Efter litt betænkning sa han: «Med de hjælpemidler og den arbeidsstok vi
har, tænker jeg vi skulde være istand til at få konstruert selve
flyvemaskinen på, la os si tre uker. Ikke sandt, Dale? Men da måtte vi
også arbeide under høitryk.»

«Naturligvis. Og så er det altså at sætte det hele sammen; det vilde
ta omtrent en uke, antar jeg?»

«Noget slikt, ja,» svarte Longley.

«Den kunde altså bli færdig på en måned?» spurte Sir Ralph. «Vi er nu
i slutten av juni, og skulde altså kunne være færdige til at komme
avsted sidst i juli?»

«Ja. Men vi må ikke glemme at en slik flyvemaskine måtte være
ordentlig prøvet før vi satte avsted på en sån reise med den,» sa
Dale.

«Ja, det hadde jeg ikke tænkt på,» indrømmet Sir Ralph. «Men si mig nu
hvilke utsigter De tror de andre har til at få bygget sin flyvemaskine
i en fart?»

«Det får de gjort i Frankrike,» mente Kerr.

«Tegningerne er så absolut i orden, så det vil være lettere og
hurtigere for dem at bygge den flyvemaskinen end den vi skal ta fat
på,» tilføiet Longley. «Mens de har sine tegninger aldeles færdige,
blir vi nødt til at gjøre et par nye til nogen små forandringer i vor.
Og det vil jo spille en stor rolle hvem som blir færdig til at starte
først.»

«Det er jeg enig med Longley i, Sir Ralph,» bemerket Dale. «Men De kan
være aldeles tryg for at vi skal arbeide dag og nat for at bli færdige.
Og om vi ikke kan bli færdige før disse kjeltringerne, så skal vi
ialfald komme avsted samtidig med dem.»

«Godt,» sa Sir Ralph. «Det glæder mig meget at høre Dem forsikre dette.»

«Og så får vi ikke glemme at vor flyvemaskine går hurtigere,» trøstet
Dale.

«Ja, det er et vigtig punkt,» sa Sir Ralph. «Men, à propos, kan de andre
skaffe en flink flyver til sit aeroplan?»

«Det vil ikke være vanskelig,» mente Dale. «En utlært flyver -- og det
er nok av dem utenlands -- vil kunne styre aeroplanet udmerket. Det vil
ikke være vanskelig at styre et slikt --» Her avbrøt telefonringning
dem.

Dale tok imot.

«Det er fra politiet i Kempston,» meldte han. «De har fundet en forlatt
automobil på en vei utenfor London. Fuldmægtigen tror det må være den
bil vor mand er reist med. Men der er uheldigvis ikke noget spor av
manden selv. Og så, Sir Ralph, sier han at de har gjort forespørsler
efter den forretning som De gav dem adressen til, det sted hvor den
foregivne tjener hadde fåt sine attester fra. Men det gatenummer
eksisterer ikke.»

«Det kunde jeg tænke. Alt sammen er bare bedrag. Jeg har nok været
altfor godtroende. Men fyren spilte sin rolle så godt, og alt syntes at
være i den skjønneste orden.»

«Formodentlig har han forlatt bilen, da han skjønte politiet vilde være
på jagt efter den, og har så tat et tidlig morgentog til London. Jeg
er ræd de har tapt sporet av ham nu,» mente Dale.

«Jaja; så er det klart at vi ikke har andet at gjøre end at se til at
få vor flyvemaskine færdig så snart som mulig og se at vinde på disse
kjeltringerne,» sa Sir Ralph.

«Netop,» svarte Dale. «Vi vil arbeide under høitryk; det kan De lite
på. Vi er absolut likeså ivrige som Dem, Sir Ralph.»

«Det er vi,» forsikret Longley og Kerr.

«Godt; så har jeg bare igjen at si at jeg må få lov til at bære
ekstrautgifterne ved dette hastverksarbeide.»

Dale vilde protestere; men Sir Ralph holdt på sit. Og dermed var den
sak avgjort.

   *   *   *

Og nu begyndte et kapløp med tiden i de store aeroplanverksteder på
Langley-sletten. Hastverksarbeider var blit utført der før også, når
flyvemaskiner skulde være færdige til de store kapflyvninger. Men noget
så voldsomt som dette hadde de aldrig været ute for. Der blev arbeidet
dag og nat i alle verksteder. Alle mulige hjælpemidler blev anvendt for
at spare tid. Ekstrabetaling og tantième for hurtig arbeide blev utdelt
med ødsel hånd. Alt andet arbeide blev sat tilside, og alle
bestræbelser gik ut på dette ene.

Dale, Longley og Kerr sparte ikke sig selv; de arbeidet likeså hårdt
som sine folk, undte sig neppe tid til at spise.

Således gik dagene, altfor hurtig, syntes Dale. Men det var ingen tvil
om at de gjorde storartet fremgang, det var de alle tre enige om. Om 14
dage vilde alle de vigtigste dele av maskinen være færdige til at sættes
sammen. Og nøiagtig to uker og to dage efter kom Kerr ind på Dales
kontor og sa at motorerne var færdige til at sættes ind. Hele hans
arbeidsslitte ansigt var et eneste triumferende smil.

Samme dag var også propellerne færdige og sat ind i maskinhallen, hvor
alt skulde sættes sammen.

Så den følgende morgen, efter at ha konferert med Longley og Kerr, og
efter nøiagtig at ha inspicert alt det færdige arbeide, telefonerte Dale
til Sir Ralph, at aeroplanet, ifølge deres løfte, skulde stå fuldt
færdig til eftersyn en måned på dagen fra arbeidet var begyndt.

Og Sir Ralph telefonerte strålende sine lykønskninger tilbake.

   *   *   *

Tre uker præcis fra den dag arbeidet var sat igang, bragte
arbeidsstokken alle de forskjellige dele fra de mange verksteder ind i
maskinhallen, hvor alt det hittil færdige lå.

Under tilsyn av Dale, Longley og Kerr tok så duelige mænd fat på det
vanskelige arbeide, og den store flyvemaskine begyndte litt efter litt
at anta skikkelse. Det var imponerende at se den for hver time bli
større og større, mens en hel hær av arbeidere sværmet under, over og
omkring den. Ikke et øieblik spildtes, og dog blev alt arbeide gjort på
det alleromhyggeligste.

Og så kom den dag tiden var utløpet. Dale gik tidlig om morgenen til
sit kontor, og hadde neppe tat plads ved skrivebordet, før telefonerne
fra alle de forskjellige verksteder begyndte at kime.

Den første i telefonen var Kerr, som hadde arbeidet hele natten med en
ekstra stab av arbeidere.

«Jeg er glad ved at kunne melde at alt er færdig.» Han hørtes litt træt.
«Vi har holdt tiden, som vi lovte.»

«Ved Jupiter! det er storartet!» Dale var begeistret. «Men nu er du så
god du har dig iseng, kjære Kerr. Jeg ringer øieblikkelig op til Sir
Ralph.»

«Ja, her er jeg,» svartes der straks. «Naturligvis vet jeg at nu er
måneden ute. Jeg kunde ikke godt glemme det. Jeg hadde også tænkt at
komme over i eftermiddag. Ikke netop fordi jeg ventet at finde alt
færdig. Jeg er bange De har tat for meget på Dem --»

Dale avbrøt ham triumferende: «Hvis De kommer i eftermiddag, skal De
finde aeroplanet med hver eneste liten ting i orden.»

«Godt!» var alt hvad Sir Ralph svarte. Men der lå adskillig uttryk i
det ene ord. Dale smilte da han la hørerøret ned.

   *   *   *

Det var en deilig eftermiddag Sir Ralph kom kjørende for at bese den nye
flyvemaskine. Solskinnet strømmet ind gjennem de høie vinduer i den
store hal hvor den stod opstillet, idet han kom ind sammen med Dale,
Kerr og Longley.

Sir Ralph blev stående aldeles målløs da han fik se aeroplanet. Men
så ropte han: «Dette _er_ et herlig syn, Dale!»

De fire mænd stod aldeles stumme en stund og stirret på dette storverk
av menneskelig geni.

Sir Ralphs første indtryk var overvældende. Så fæstet han sig ved de to
store, vidt utspredte vinger, vel hundrede fot fra spids til spids.
Mellem dem, løpende spidst ut til de bakerste styreflater, den lange,
elegante, rørformede gondol. Baugen var avrundet, men mot agterenden
smalnet den av i en fin spids. Alt på skroget hadde en fin, sølvgrå
farve; og Sir Ralph la merke til at det var skjæret fra alle de
metalplater det var overtrukket med, som gav det denne farve. Under den
forreste del av gondolen var understellet med ski og hjul. Under den
spidse agterende var små meier.

«Udmerket! Udmerket!» ropte Sir Ralph. Han fandt ikke ord til at
uttrykke sin beundring, men den stod tydelig at læse i hans ansigt.

«Kom nu først med og se flyvemaskinen forfra,» sa Dale og tok ham under
armen.

De gik alle foran aeroplanet, så de hadde baugen midt imot og over sig.
Understellet hævet skroget 20 fot over jorden. Sir Ralph la også merke
til at spidsen av baugen stak frem litt foran vingerne. På oversiden av
gondolen, akkurat i forkant og mellem bæreflaterne, var en lav,
klokkeformet kuppel. Det var styretårnet, som var forsynet med små,
tykke speilglasruter, forat man skulde ha fri utsigt til alle kanter.
Like nedenfor kuppelen, fæstet til yttersiden av gondolen, var en mægtig
lyskaster, som kunde styres derfra.

Da Sir Ralph hadde iagttat alt dette, vendte han sig til Dale og sa
rolig: «Vet De hvad, dette er det fineste arbeide jeg har set i mit liv,
og jeg skulde da ha set litt av hvert på dette område også.»

«Jeg er glad, ja, vi er alle glade for at De har fåt et så fordelagtig
indtryk, Sir Ralph,» svarte Dale.

«Men nu må De forklare mig alt om aeroplanet,» sa Sir Ralph.

Dale lo. «Det var en voldsom ordre! Men det jeg selv ikke har greie på,
får Kerr og Longley forklare. Et kjært arbeide for os alle. Ikke sandt,
gutter?»

«Vi har jo levet sammen med denne flyvemaskinen hele måneden, da,» sa
Longley smilende.

«Og har nogen ret til at være stolt av et arbeide, så har dere det,»
erklærte Sir Ralph. «Tænke sig til dette aeroplanet oppe i luften!» Han
stirret beundrende på det. «Men fortæl nu, Dale.»

Flyveren begyndte: «Det første jeg vil fortælle, er at vi har bygget
aeroplanet helt igjennem av metal. Da det var så stort og av en aldeles
ny type, bestemt til at gå meget hurtig, vilde træ ikke være tjenlig.
Det vilde være upålidelig. Så fik vi fremstillet et særlig let metal,
og har bygget alt av det. Det er en blanding av aluminium, kobber og
flere andre metaller. Det er næsten så let som aluminium, og er
allikevel så sterkt som stål.»

«Det må være et fremskridt,» mente Sir Ralph. «Istedenfor de tynde
aeroplaner av træ og ståltråd har dere solide konstruktioner av metal.
Udmerket!»

«Læg nu merke til bæreflaterne,» fortsatte Dale. «De ser at de likesom
alle andre aeroplanvinger er buet. Her efterligner vi en fuglevinge, og
opnår således at utnytte lufttrykket på bedste måte idet vi stiger.
På grund av den sterke fart vi må sætte på, er dette med «buen» et
punkt vi har studert meget nøie. Og Longley forsikrer at vi nu har fåt
den all right.»

«Hvorfor har skroget denne avspidsede form?» spurte Sir Ralph.

«Meningen er,» svarte Dale, «at få en form som kan gå gjennem luften
med den mindst mulige friktion. Luften gjør naturligvis motstand når et
aeroplan farer fort gjennem den, derfor har vi søkt at utfinde en form
som byder mindst mulig motstand mot luften. Baugen er, som De ser,
temmelig rund. Hensigten hermed er, at luften av den avrundede forstevn
skal skyves hurtig til siden, der skal så at si gjøres et hul i luften;
denne skal så glide jevnt henover langs det sterkt avsmalnende skrog.
Enhver detalj må jo nøie uttænkes på forhånd når man bygger et
aeroplan som dette. Og nu vil jeg be Longley forklare Dem det vigtigste
ved vor flyvemaskine, noget som er absolut nyt og uprøvet hittil. Jeg
mener vor opfindelse med at «reve» vingerne, så vi kan mindske deres
omfang når vi er i flugt, og således opnå en meget sterk fart.»




KAPITEL VI.

Beskrivelse av aeroplanet.


Longley begyndte:

«Det er ikke så let at gjøre alt dette klart for Dem; men jeg skal da
prøve. Med et almindelig aeroplan, forstår De, må man overveie såvel
start og landing som flugten (gjennem luften). Sæt f. eks. at De bygger
Deres flyvemaskine med små bæreflater, den vil da opnå en stor fart.
Det er alt godt og vel når De først er oppe i luften; men det er om at
gjøre at komme dit op og at komme ned igjen. Jeg mener, hvis Deres
aeroplan er bygget som hurtigflyvende, så kræves der også stor fart
for at det skal kunne bæres og løftes tilveirs av sine bæreflater, og
det vil uvilkårlig også glide ned til marken med en svær fart. Dette
vil igjen i realiteten si, at flyvehastigheten mer eller mindre må
rette sig efter den maksimalfart med hvilken man kan kjøre aeroplanet
henover marken uten fare for at det skal ødelægges eller slå koldbøtte.
Det er temmelig vanskelig at la en flyvemaskine lande i sterk
glideflugt, hvis man ikke har en plads så slet som et billardbord at
gå ned på. Og så heldig kan man ikke altid vente at være.»

«Jeg tror jeg forstår Dem,» sa Sir Ralph. «De har søkt at komme over
denne vanskelighet ved at bygge en flyvemaskine som kan forandre farten
under flyvningen ved at ha forskjellige hastighetsutvekslinger som på
en automobil?»

«Netop,» svarte Longley fornøiet. «Hvad jeg hadde foresat mig, var at
få istand et aeroplan som kunde stige ganske langsomt, og så øke
farten ved at reducere bæreflaterne, indtil det har arbeidet sig op til
160 km. i timen. Men nu skal jeg vise Dem noget,» fortsatte han og førte
Sir Ralph rundt flyvemaskinen til de stod under en av de store utbredte
vinger.

«Læg merke til,» sa han og pekte, «at på den ytre vingespids spreder
metalribberne sig ut fra et knutepunkt i forkant av vingen.»

«Som en vifte,» faldt Dale ind.

«Rigtig,» sa Longley, og fortsatte så: «Som De nu ser vingen, viser den
sig i hele sin utstrækning, færdig til at løfte flyvemaskinen op i
luften. Ønsker De at gjøre vingen mindre, kan dette utføres inde i
styrehuset med et håndtak, hvormed vingens vifteformede del foldes
sammen. Som De ser, glir alle ribberne let ind til hinanden.»

«Ja, dette forstår jeg,» svarte Sir Ralph, «men hvordan får De gjort
dette mens flyvemaskinen er i luften?»

«Det er let at forklare. Idet man stiger op, eller når man vil flyve
langsomt, spreder man vingerne helt ut, som De nu ser dem. Men har man
nådd en passe høide og vil sætte fart på, kan man litt efter litt
«reve» vingerne slik som jeg har forklart. Og når så bæreflaterne er
mindst, har farten nådd maksimum. Forklarer jeg tydelig?»

Sir Ralph nikket.

Nu var det Dales tur til at forklare hvorledes de smale horisontale og
vertikale vinger som var fæstet til agterenden av flyvemaskinen, styrte
dens bevægelser mens den var i flugt.

«Det er meget simpelt,» sa flyveren. «Når man vil stige eller synke,
er det bare at bevæge de horisontale vinger op eller ned. Dette har til
følge at agterdelen av flyvemaskinen svinger nedover eller opover,
hvorved lufttrykket mot bæreflaterne øker eller avtar. Og vil man styre
til siden, svinges bare de opretstående vinger på samme måte som man
behandler roret på et skib.»

«Og så var det fremdriften,» sa Sir Ralph. «Det er et vidunder hvordan
dere får gjort alt dette indlysende for mig, som er fuldstændig lægmand
på dette område.»

«Godt,» sa Dale, «nu er vi kommet til selve motorerne; de er Kerrs
specialitet, så nu trækker jeg mig tilbake.»

Sir Ralph lo og vendte sig til Kerr:

«Kom an, og belær mig De også.»

Kerr smilte litt forlegen, kremtet og begyndte:

«De ser, Sir Ralph, at vi har indrettet dette aeroplan til at drives av
to motorer. Jeg skal snart vise Dem disse. Vi tar kraften fra disse to
motorer og fører den ut i fire propeller. Den ene av motorerne driver de
to propeller som De kan se er fæstet på hver side av hovedvingerne.
Og den anden driver de to andre som vi har fæstet nærmere skroget og
bakenfor vingerne.»

«Vi har ikke sat propellerne like efter hinanden, fordi lufttrykket fra
den første da vilde hindre den andens arbeide,» forklarte Longley.

Så var det Dale igjen som forklarte Sir Ralph alt om understellet som
hele aeroplanet hvilte på.

«Det er ikke egentlig noget særlig at bemerke ved det,» sa flyveren. «Et
aeroplan må jo for at rulle hen over marken ha hjul, og disse må være
gjort fjærende for at dæmpe støtet ved landingen. Vi har naturligvis
bare måttet bygge alt meget sterkere her også for vort aeroplan. Men
vi har indført noget som jeg tror er meget heldig. Under flyvningen kan
man ved at bevæge et håndtak i styrehuset løfte hele understellet op
bakover langs skroget. Meningen med det er da naturligvis at mindske
luftens tryk mot flyvemaskinen når den er i sterk fart.»

Sir Ralph nikket forstående, og spurte så om de nu kunde bese
aeroplanet indvendig. Det mente også Dale, da de nu hadde vist ham alt
væsentlig utvendig.

De gik videre bak de store vinger og kom til en stige som var gjort av
samme lette grå metal som aeroplanet. Den førte op til en liten
skyvedør i selve skroget like agtenom vingerne. De klatret op ad stigen
og kom ind i et litet lavt rum oplyst ved et skylight. Midt på gulvet
stod et bord med små stoler omkring, og rundt væggene var bekvemme
løibænker. Alt var laget av det samme lette metal.

«Dette skal være vor spisestue, røkeværelse og dagligstue,» forklarte
Dale. «Det er ikke stort, men vi hadde jo ikke så megen plads at avse.
Og dette aeroplanet vil komme til at flyve så fort at vi aldrig behøver
at være ombord her så længe om gangen.»

Sir Ralph satte sig ned i en av de små stoler og så sig om.

«Bak os, så at si i halen av skibet, er vore forrådskammere,» fortalte
Longley.

«Hvor har De så bensinen og oljen til motorerne?» spurte Sir Ralph.

«I forenden av flyvemaskinen og i bunden har vi en række beholdere hvor
vi kan ha vort brændsel, og pumpe det op til motorerne eftersom det
trænges,» svarte Kerr.

«Kerr mener virkelig,» sa Dale, «at vi skal være istand til at føre med
nok bensin for en 15000 km. uten at behøve at fylde beholderne. Vi skal
jo ha et meget litet mandskap, og desuten ha maskiner som bruker et
minimum av bensin.»

Longley forklarte også Sir Ralph principperne med de små ventiler i
skroget, som skulde skaffe frisk luft i kahytten når alle skyvedørene
og vinduerne var lukket.

Derefter gik turen gjennem en liten skyvedør ut i agterenden av
flyvemaskinen, hvor der var et litet rum. Der stod på en metalfot en
liten og temmelig uanselig kanon.

«Du alverden!» ropte Sir Ralph. «Dette ser da ut til at være et
blodtørstig våben!»

Dale lo, men forsikret at det var en meget fiffig indretning. «Den er
konstruert specielt for aeroplaner, og sender ut en eksploderende bombe
som har en meget lang skudvidde. Platformen som kanonen står på, og
manden som behandler den, kan ved hjælp av nogen apparater løftes op
gjennem en lem og komme op på skroget. Der kan kanonen svinges rundt og
skyte i alle retninger. Longley er vor kanonér, og forstår denne lille
kanon så godt som nogen professionist.»

«Nå ja, naturligvis,» sa Sir Ralph alvorlig, «vi kommer til at flyve
over mange slags rare land, så det er sikkert klokt at De har tat denne
forholdsregel også.»

«Tror nok det, ja,» svarte flyveren.

De viste nu også Sir Ralph talerøret, som forbandt kanonrummet med
styrehuset foran i aeroplanet, forat de som styrte flyvemaskinen, kunde
instruere kanonéren, om det var nødvendig at skyte.

Idet de fortsatte bakover i aeroplanet, kom de gjennem endnu en skyvedør
ind i soverummet. Her så Sir Ralph et halvt dusin hyggelige små senger
som var skrudd fast i gulvet. Derfra kom man ind i det sidste rum, som
var meget rummelig og bestemt som oplagssted for alt det som var
nødvendig at ha med på en så lang reise. Ved siden av oplagsrummet var
et litet rum for trådløs telegraf.

«Her har vi en ypperlig indretning som står i forbindelse med den,»
forklarte Longley. Han viste frem en net liten mahogniæske. «Se på
denne; den kan uten vanskelighet bæres i lommen, og er udmerket at ha
med, om nogen vil fjerne sig et stykke fra aeroplanet, f. eks. når vi
gjør stans et sted. Han kan da, om det er nødvendig, kaldes tilbake ved
trådløst telegram fra kahytten her, når han hører en summende lyd i
æsken.»

«Overmåde sindrig,» sa Sir Ralph beundrende.

Dale forklarte videre at der på styreplatformen også var en klokke som
varskodde når instrumentet her mottok et trådløst telegram.

«Men hvad i al verden er dette?» ropte pludselig Sir Ralph.

De andre brast i latter.

«Jeg skjønte at De vilde bli forbauset over denne,» sa flyveren. «Men
det er virkelig en liten bil. Vi har hængt den op der, men kan fire den
ned gjennem en åpning i gulvet. Vi kunde jo nemlig når vi lander ved
en av vore stoppesteder, være nokså langt fra nærmeste by eller
landsby. I det tilfælde tænker jeg at en slik liten bil vilde være
letvint at svippe frem og tilbake i. Ikke sandt?»

«Ja, vet dere hvad, gutter,» sa Sir Ralph, «det er da ikke den ting dere
ikke har tænkt på! Sandelig minsandten om det er!»

Det næste som blev vist frem, var en net liten elektrisk kokeovn, som de
kunde tilberede alle sine måltider på. Herfra gik selskapet til
maskinrummet, som var anbragt i forenden av skroget. Her var det
naturligvis Kerr som måtte til, og han gik da også øieblikkelig igang
med at fremvise sine to motorer. Begge hadde seks cylindre, stod ved
siden av hverandre på et metalstillas, og repræsenterte hver en styrke
på 750 til 1000 hestekræfter. De drev aeroplanets fire propeller.

Kerr forklarte at begge motorerne sammen drev aeroplanet; men om den ene
av en eller anden grund skulde stanse eller bli ubrukelig, kunde den
anden gå med sterkere fart, og kunde holde skibet i luften alene indtil
kameraten var blit reparert og færdig til at gå påny.

Mellem de to motorer så Sir Ralph at maskinistens sæte var anbragt.
Foran dette var et instrument som stod i forbindelse med styrehuset,
og ved hjælp av dette kunde flyveren signalisere sine instrukser til
ingeniøren. Endvidere var der instrumenter som viste motorernes
omdreiningstal, og som målte oljeforbruket. Like ved motorerne stod en
liten elektrisk dynamo, som tok sin kraft fra dem og oplyste hele det
indre av aeroplanet om natten. Lyskasteren fik også en del strøm fra
den, og den forsynte radiatorerne i alle rum med varme, da det jo var
nødvendig at motarbeide kulden i de forskjellige høider.

Midt i maskinrummet var en let stige som førte op til en skyvedør,
anbragt ved siden av skylightet. Gjennem denne dør kunde man, om man
ønsket det, komme ut på en liten indgjærdet platform bak tårnet.

Dale og Longley førte så Sir Ralph over til den platform hvor flyveren
skulde sitte. Den var anbragt like under tårnet, så man måtte stige
nogen trappetrin op til den. Da Sir Ralph stod på platformen, hadde han
den frieste utsigt til alle kanter gjennem vinduerne rundt tårnet.

Dale forklarte hvorledes den som hadde ledelsen av aeroplanet, kunde
styre det under flyvningen.

«Dette lille messinghjul er akkurat som et almindelig hjul på
kommandobroen av et skib. Når man dreier det til den ene eller anden
kant, svinger det rorene bak i aeroplanet.»

«Og like foran manden ved hjulet,» tilføiet Longley, «er det kompas han
styrer efter. Læg også merke til en træramme like ved med et indfældt
kart over de landskaper man flyver over.»

«Storartet!» ropte Sir Ralph beundrende.

«Og her til venstre for styrehjulet,» fortsatte Dale, «ser De et par
metalhåndtak som stikker op av gulvet på styre-platformen. Ved at
bevæge disse er det vi kan reve vingerne slik som Longley forklarte Dem,
og således regulere farten. Ved hjælp av disse kan vi også hindre
aeroplanet i at gli til siden, hvis der kommer for mange vindstøt når
det flyver langsomt. Her til høire er også to rat. Det ene styrer
høideroret og gjør at vi kan stige eller synke. Det andet er til at
trække understellet på maskinen op eller ned.»

«Og disse to små hjul?» spurte Sir Ralph, og pekte på to ganske små
metalhjul som stod til høire for styrehjulet.

«De styrer lyskasteren,» sa Longley.

«Ved den ene side av kartet ser De en skive,» fortsatte Dale. «Den viser
hvor høit vi er i luften. På den anden side er en lignende skive som
angir farten, og viser hvor mange km. i timen vi flyver. Over kartet
hænger, som De ser, et ur som viser tiden vi har brukt til de
forskjellige steder på en lang reise.»

Sir Ralph erklærte på ny at han aldrig i sit liv hadde set noget så
fuldkomment i alle dele.

«Apropos, Dale, når tror De vi kan gjøre en liten prøvetur med
aeroplanet?»

Dale svarte at det var nødvendig først at regulere motorerne ordentlig
mens aeroplanet stod i hallen, før de tok det ut til flyvning. I det
hele måtte alt arbeide endnu en gang nøie sees over. Men han mente at
de måtte kunne bli færdige til at prøveflyve om en ukes tid.

«Godt,» sa Sir Ralph. «Det skulde undre mig om de elendige
konkurrenterne vore da skulde komme os i forkjøpet.»

Dermed forlot de hallen. Sir Ralph vendte sig og sendte det vældige
aeroplan endnu et beundrende blik, før de gik ind på Dales hyggelige
kontor. Og mens tobaksrøken indhyllet dem i sine grå skyer, diskuterte
de ivrig alle detaljer angående den lange reise.

Dale hadde en hel samling karter fra de forskjellige dele av verden,
hvor de steder de skulde besøke, var merket med rødt blæk. Han bøide sig
over et av karterne og sa: «Se nu her, her er med prikkede linjer
avmerket vor første flugt. Vi passerer først Kanalen over til Frankrike,
så til Tyskland og over de Bayerske Alper. Så ser dere flyvelinjen
går over Lille-Asien og den Syriske Ørken, og derpå over den Persiske
Bugt, Onambugten og det sydøstlige Arabien. Og her, Sir Ralph, er vort
landested, Murkat.»

«Det ser svimlende langt ut når man ser det slik på et kart,» bemerket
Sir Ralph smilende.

«Det er også langt,» svarte Dale, «ca. 5550 km.»

Longley tok et langt drag av pipen og tok frem et andet kart, hvor han
hadde streket op deres næste flyvning.

«Vi flyver over den Arabiske Bugt, så et slag tvers over Indien, over
den Bengalske Bugt til øen Sukara. Det er -- ja, la mig nu se -- det er
utregnet; her står det, vel 4200 km.»

«Ved Jupiter!» satte Dale i. «Det er en temmelig flot distanse!»

De andre nikket samtykkende.

«Her er vor tredje trip,» sa Longley, som fremdeles studerte kartet. «Nu
har jeg --» hans sedvanlige sindsro syntes et øieblik at forlate ham --
«dette blir en ordentlig flyvning! 8700 km.! Fra Sukara-øen ret over de
Ostindiske Øer til Ny Guinea, og så tvers over havet til Rigi-øerne i
det sydlige Stillehav.»

«Skal vi snakke om avstand, så er den fjerde flyvning næsten likeså
ilde,» sa Dale, som stod over et andet kart. «Det blir tilsammen ca.
8000 km. Den går fra Rigi-øerne ret over Stillehavet til San Frananco
på kysten av Kalifornien. Men jeg ser jeg har sat et landingsmerke
omtrent halvveis over, på Grandwich-øerne. Dette sted kan vi sætte os i
forbindelse med på forhånd pr. telegraf, så hvis vi behøver det, kan
vi komme ned der og ta ombord mere bensin.»

«Det lyder beroligende,» erklærte Sir Ralph og gav sig nu til selv at
studere karterne. «Se her har jeg fundet vor femte tur. Her er San
Frananco ved mundingen av Omanofloden på den nordøstlige kyst av
Syd-Amerika. Det blir næsten 7000 km. Og så flyver vi naturligvis
videre i det nordlige Atlanterhav for at finde vor ø der.»

«Og glem nu ikke,» tilføiet Dale leende, «at vi har en ganske pen
avstand at flyve over Atlanterhavet før vi kommer hjem igjen, efterat vi
er færdige med vore forretninger.»

«Ja, det har De nok ret i,» sa Sir Ralph. «La os nu se hvad alt dette
blir med hjemreisen. Det blir over 40000 km.! En flyvning på over 40000
km. -- hører De det, Dale? Men kan virkelig et aeroplan gjøre så lang
reise som dette uten at være nede mellem landingsstederne?»

«Det nytter det ikke at spørre mig om,» svarte Dale. «Jeg flyver så
længe som skibet vil gå. Men det er vor ven Kerrs motorer som står for
det hele.»

Kerr smilte fornøiet og rullet sig en ny cigaret.

«Hvad motorerne angår, så kan De stole på dem. Om den ene skulde gå
istykker, vil den anden holde det gående til den første blir reparert.
Det er praktisk talt umulig at de begge skulde bli ubrukelige på én
gang. De forstår, jeg vil hele tiden holde øie med dem.»

«Jeg holder med Kerr,» sa Dale. «Jeg tror ikke vi behøver være bekymret
for hans motorer.»

«Så har vi spørsmålet om at ta ind brændsel på veien,» sa Longley.

Dale mente også at det var et meget vigtig spørsmål, som nok trængte
at diskuteres.

Dale foreslog at de bedst kunde ordne dette spørsmål ved på forhånd
at ha telegrafert til forskjellige steder. Og han nævnte også de steder
hvor han trodde det var fordelagtigst at få arrangert dette.

Alle bifaldt hans forslag. Longley mente at de måtte ordne depoter for
olje slik at de aldrig behøvde at flyve mere end 16000 km. før de fik
fyldt sine beholdere.

Kerr forsikret at aeroplanet kunde bære såmeget olje om gangen, da de
ellers hadde let ballast. Det var jo egentlig bygget til at bære tolv
passagerer.

«Men jeg har også tænkt på noget andet,» sa Sir Ralph. «Vil Schultz og
hans bande være istand til at indrette sig på en lignende måte med
hensyn til bensin til motorerne?»

«Det er jeg bange for de kan,» svarte Dale. «Dette er netop noget de kan
lære av de stjålne utkast.»

Longley spurte om ikke de andre mente de burde undersøke litt om hvad
banden hadde fore.

«Det har jeg virkelig tænkt på,» svarte Sir Ralph. «Jeg har en agent i
Paris som gjør undersøkelser, hovedsagelig hos aeroplanbyggere. Men det
har ikke ledet til noget. Politiet er naturligvis også efter vor
foregivne tjener; men de er heller ikke kommet nogen vei.»

«Det værste er,» bemerket Dale, «at der er så mange steder rundt om i
Frankrike hvor der bygges aeroplaner, og hvor arbeidet med at sætte det
sammen kan gjøres i al stilhet.»

«Og så et sidste spørsmål,» sa Sir Ralph; «hvor lang tid tror dere at
denne vor lille luftreise rundt jorden vil ta?»

«Det er vanskelig at besvare,» sa Dale. «Men én ting er sikkert: der er
ingen grund til at tro at vi ikke gjennemsnitlig skulde kunne flyve 160
km. i timen på alle vore turer. Vi vil jo hele tiden holde os høit oppe
hvor vinden er roligst.»

Longley sat en stund beskjæftiget med blyant og papir, og sa så: «Jeg
skjønner virkelig ikke andet end at vi måtte kunne gjøre det hele,
opholdene ved stoppestederne iberegnet, på, la mig si en 16-17 dage.»

«Så sandt jeg lever, dere tar pusten fra mig, gutter!» erklærte Sir
Ralph. «16-17 dage! Ja, kan vi gjøre turen på den tid, så skal vi
sætte en rekord som de røverne skal finde det temmelig vanskelig at
slå. 16-17 dage! Det skal noget til for bare at fatte en slik tanke!»




KAPITEL VII.

Den første flugt.


Hele den følgende uke tilbragte Dale, Longley og Kerr det meste av sin
tid i den store hal hvor flyvemaskinen stod. Time efter time prøvde Kerr
motorerne, og lyttet til hver lyd som kunde tænkes at bety at noget slog
feil og ikke var i orden. Han var ustanselig over og under dem når de
var igang, utrættelig i at forvisse sig om at alt var som det skulde.

Longley og Dale undersøkte likeså ivrig alt på sit område. Men
endelig kom dagen, den 26de juli, da alt var istand til en
prøveflyvning. Dale gik til telefonen og ringte op Sir Ralph:

«Nu er det ikke andet igjen at gjøre end at få aeroplanet ut av hallen
og gjøre en tur med det. Vil De komme over til os med det samme?»

«Jeg flyver som en fugl,» svarte Sir Ralph og lo muntert. «Og slikt et
veir til at flyve i!» tilføiet han.

Det var også en herlig sommermorgen; og da den svære flyvemaskine blev
trillet ut og stod ute, skinnende ny og fin i solskinnet med de store
vinger utspredt, var det virkelig et imponerende syn.

Sir Ralph kom med en viss fart i en av sine små, lette biler, og blev
et øieblik stående stille i stum beundring.

Han fortalte dem at han om morgenen hadde hørt fra sin agent i Paris.
Og han berettet at for nogen uker siden var et stort parti av en let
metalblanding som bare bruktes til aeroplaner, bestilt hos et firma i
Paris. Men hvem som hadde kjøpt det, eller hvem det var sendt til,
visste man ikke. «Jeg skulde tro,» sa Sir Ralph, «og gjør ikke De også
det, Dale, at denne ordre viser at Schultz og hans bande bygger et
aeroplan?»

Både Dale og Longley var enige i at det så slik ut.

«Og så har jeg et forslag at gjøre,» sa Sir Ralph. «Hvis ingen av dere
har noget imot det, så vilde jeg gjerne at vor prøvetur idag skulde gå
til Sandholme og tilbake. Det er et litet sted en 300 km. herfra, hvor
mine to gutter går på skole. Idag slutter de netop skolen til
sommerferierne, og jeg synes det vilde være fornøielig at komme og hente
dem hjem med flyvemaskinen. Hvad sier De, Dale?»

Dale lo og mente det var et morsomt påfund. For gutterne måtte det jo
bli deres livs stolteste oplevelse, og så fik de anledning til at prøve
aeroplanet på en passelig lang tur.

Så blev alt ordnet. Sir Ralph sendte bestyreren på skolen et telegram
og meldte deres ankomst.

Mens mekanikerne fyldte bensin i beholderne, indtok herrerne en munter
liten frokost på Dales kontor, og gik så over igjen til flyvemaskinen
som stod færdig til sin prøveflugt. Alle klatret så op over stigen og
ind i aeroplanet. Kerr trak stigen op og lukket døren.

Dale løp op på styre-platformen, og Kerr indtok sin plads mellem begge
motorerne.

«Færdig?» spurte Dale.

«All right,» svarte Kerr.

«Godt, så starter vi,» sa Dale.

Kerr sluttet tændingen på motorerne, som straks begyndte med sagte
fart. Der var ingen rasling eller støi, bare en mægtig, summende lyd.

«At motorerne går så rolige også!» ropte Sir Ralph. «Jeg trodde de
skulde gjøre en pokkers støi.»

«Kerr har fåt dem til at tie,» svarte Dale. «Dette er noget andet end
de støiende motorer som bruktes i de første aeroplaner. De var til at
bli gal over.»

Efter et signal fra Dale satte Kerr mere kraft på motorerne, og fik
derved også propellerne igang. Sir Ralph så ut gjennem tårnvinduerne
og fik se de fire propeller begynde at gå rundt.

Dale så på klokken. Den var akkurat halv tre. Så flyttet han
håndtaket på den lille maskintelegraf som var fæstet ved siden av
styrehjulet. En liten klokke ringte, og Kerr så den røde viser på
skiven foran sig svinge rundt, indtil den viste på fuld fart forover.

Øieblikkelig åpnet han tilførselsventilerne på de store motorer, og
deres summen gik over til en høiere, mere intens lyd. Litt efter litt
lot han så al kraften fra motorerne gå over i propellerne.

Sir Ralph, som hele tiden stod og så ut, kunde nu ikke længer skjelne
propellerne, så hurtig gik de, og på samme tid følte han at hele
flyvemaskinen begyndte at bevæge sig fremover. Fabrikbygningen, som han
netop hadde set, forsvandt pludselig, og jorden under dem syntes at løpe
imot dem. Men der var ingen støting eller rysting; det vældige aeroplan
gik aldeles støtt.

Dale så, ved at regulere det instrument som viste farten, at den nu var
sterk nok til at de store vinger kunde løfte dem opover. Han bevæget
rattet for høideroret.

Sir Ralph følte platformen under sig komme litt påskjæve; det var det
hele. Men da han nu så ned, syntes han jorden langsomt sank under dem.
Der var ingen slags voldsom bevægelse. Han hadde bare følelsen av at de
hang aldeles stille i luften, mens en ukjendt magt tvang jorden til at
falde ned under dem. En høist eiendommelig fornemmelse.

«Den kom fint ivei, ikke sandt?» hørte han flyveren si. «Vi har hele
vingeflaterne ute nu, som De vet. Den stiger langsomt, ikke stort mere
end en 45 km. i timen. Jeg vil la den stige en stund endnu, og så
svinge den i den retning vi skal gå.»

Han hadde et kart foran sig, hvor en rød linje viste retningen mot
Sandholme.

De steg hurtig nu. Under sig så de utstrakt hele Langley-sletten med
veien som et hvitt bånd gjennem den.

Dale så igjen på en av skiverne. «Tusen fot er høiden nu, så nu
snur vi.»

Han dreiet det lille messinghjul rundt. Sir Ralph følte en svak rysting,
og så av jordens bevægelse under dem at de hadde begyndt at svinge
rundt. Langt borte kom en skog tilsyne, og det glitret i et vand som lå
der som et litet speil. Og idet de i en halvcirkel svinget rundt, fik
Sir Ralph et glimt av taket og piperne på aeroplanfabrikken, og nu like
ret foran dem, ragende op over alle de andre bygninger, den store
maskinhal.

«Den lystrer roret fint, ikke sandt?» spurte Dale igjen.

«Min kjære ven, jeg har ikke ord for at uttrykke mine følelser,» svarte
Sir Ralph.

Dale lo fornøiet, idet han stadig så på kompasset, derfra på kartet,
og så på kompasset igjen, mens han dreiet styrehjulet frem og tilbake.

Tilsidst sa han: «Nu har vi retningen, like på.»

Fabrikken blev borte under dem, og de så hvor Langley-sletten endte i
tyk skog med fjeld bakom. Sir Ralph følte heller ikke at aeroplanet
bevæget sig fremover; det var fremdeles som om de hang i rummet, mens
jorden ganske langsomt, næsten umerkelig, bevæget sig under dem.

Dale dreiet et av rattene. «Nu trak jeg op understellet,» forklarte han.
«Vi må nemlig snart ha litt sterkere fart endda. Letvint måte at komme
avsted på, ikke sandt?» spurte han.

«Fredelig, det er ordet som uttrykker hvad jeg føler,» svarte Sir Ralph.
«Vi hænger her, ikke fæstet til nogen ting. Alt andet bevæger sig og
foretar sig noget, alle undtagen vi. En pudsig forestilling!»

«Og allikevel går vi med en fart av 60-70 km. i timen,» svarte Dale.
«Men det er fordi aeroplanet er så høit oppe fra jorden, at De ikke
føler hvor hurtig den farer.»

Nu kom også Longley slentrende likesom tilfældig op på platformen,
og så ut som om han gik omkring og ruslet på kontoret hjemme.

«Jeg har netop tat mig en tur rundt og set over alt,» fortalte han Dale.
«Jeg hadde ventet mig meget av flyvemaskinen vor; men dette forbauser
mig, så udmerket som alt går. Jeg synes den burde få endda litt
sterkere fart.»

Dale dreiet igjen litt på et rat. Sir Ralph følte at aeroplanet rystet
let. Det var det eneste som viste at farten var blit sterkere.

Longley smilte tilfreds og stoppet sig en pipe.

«Jeg tror jeg vilde slippe den avsted endda litt fortere,» sa han igjen,
idet han strøk fyrstikken av.

Dale dreiet igjen på hjulet, mens Longley blåste sine røkskyer ut og
stod sammen med Sir Ralph og så ut av tårnvinduerne.

«Hvad er dette?» spurte Dale. Der var kommet en ny lyd sammen med
motorernes summen, en slags søvnig fossedur, forårsaget ved vindens
voldsomme fart mot vingerne og skroget.

«Nu får det være nok,» mente Longley. Dale så på viseren som angav
farten, og ropte: «Ved Jupiter! nu har vi næsten 150 km. i timen!»

Dale så også på høidemåleren. «To tusen fot, og vi stiger fremdeles
litt.»

Panoramaet under dem tok sig storartet ut. Det var som et vældig,
ophøiet kart, hvor skogene stod i klumper og lignet små grupper av
leketøistrær, mens en jernbanelinje som en tynd, glinsende metaltråd
gik gjennem landskapet mil efter mil.

«Prægtig veiviser for en flyver det der!» utbrøt Sir Ralph.

«Ja, De kan så si,» svarte Longley.

«At vi går så rolig,» sa Sir Ralph. «Jeg hadde trodd at vi måtte
rulle en smule. Men ikke spor av det heller. Støtt som hjemme i stuen
vor går vi.»

Longley smilte. «Jeg hadde ventet at denne flyvemaskinen skulde ha god
balance; men jeg tilstår at den har overrasket mig.»

Sir Ralph nikket og forsikret at det var som at gå på dækket av en av
de store dampere.

«Nu har vi nådd fem tusen fot,» meldte Dale.

De andre nikket uten at vende sig om. De så nu tydelig at de var
steget. Alt nede på jorden var blit så småt. De store bygninger var
som prikker her og der i landskapet. En fin røk hang over en liten by
litt tilhøire for dem. Den så fjern og ubetydelig ut.

«Jorden er liten allikevel,» sa Sir Ralph smilende, «idetmindste når vi
ser den fra slik en høide.»

«Seks tusen fot,» ropte Dale. Sir Ralph så ned og fik øie på en fin
tåke som svævet som et slør mellem dem og jorden. Det syntes at vokse
og brede sig utover. I et øieblik hadde det slettet jorden aldeles ut.
De fløt som på en stor sjø i rummet.

«Skyer,» sa Longley kort. «Vi holder på at stige over dem nu, forstår
De.» Derpå vendte han sig til Dale: «Jeg tænker vi holder os her i
denne høiden nu.»

De kunde endnu ha øket farten, da vingerne kunde «reves» litt mer, men
Longley mente det ikke var værdt på den første prøvetur at drive den
til det yderste, ialfald ikke før på tilbaketuren. Han foreslog at de
nu skulde slå sig ned inde i kahytten en stund og gjøre sig det makelig
der. Sir Ralph satte sig ved bordet i en av de små stoler, Longley
strakte sig makelig på en av løibænkene.

Det lille rum var meget koselig. De følte så godt som ingen rysten,
og det eneste de hørte, var motorernes summen og vindens susen forbi
aeroplanet.

«Herlig!» erklærte Sir Ralph. «Tænke sig at vi er 6000 fot oppe og
styrter gjennem luften med en fart av 150 km. i timen! Og her sitter
vi likeså komfortabelt som når vi tar os en røk efter lunch
på Girdlestone Hall, eller som i røkeværelset på en stor
atlanterhavsfarer.»

«Det er vidunderlig. Selvfølgelig,» svarte Longley. «Men vi
professionister begynder at se på alt dette som noget helt naturlig og
virkelig. Vi vet at luften vil bli fremtidens slagne landevei, så vi
sætter os ikke ned og falder i beundring over det mer. Det er jo altid
så med dem som sitter midt oppe i en bevægelse; de har vanskelig for at
se det maleriske ved den.»

«Det forstår jeg nok,» sa Sir Ralph. «Men denne flyvemaskinen, og slik
som den flyver, er noget så vidunderlig, at jeg har meget vanskelig for
at uttrykke hvad jeg føler.»

Longley nikket forståelsesfuldt. De sat en liten stund tause og røkte.
Så sprang Sir Ralph op: «Det var en idé! At jeg ikke har tænkt på det
før!»

«Nåda?»

«Jo, hvorfor kan jeg ikke ta begge gutterne mine med mig istedenfor at
la dem bli hjemme i ferierne?»

Longley mente det nok kunde være en morsom plan; men de måtte jo huske
på Schultz og hans komplot, som nok ikke vilde vike tilbake for noget,
når det gjaldt at vinde på dem. Så de burde vel være litt forsigtige.
Det var jo en risiko ved at ta gutterne med.

Det var det nok, mente Sir Ralph også. «Men jeg tror ikke vi behøver
tænke så meget på den. Deres far har utsat sit liv for fare rundt om i
verden, og de har desuten begge bestemt sig til at bli soldater. Jeg har
nok også tænkt på at vi vil komme ut for litt av hvert fra professor
Schultz og hans kamerater. Men sådan en reise vilde jo være umådelig
opdragende for gutterne, ikke sandt, Longley?»

«Naturligvis; men la os drøfte saken med Dale.»

De gik øieblikkelig til ham, og da han hadde hørt hvad det gjaldt, sa
han at han syntes det var en storartet anledning, som gutterne ikke
burde la gå fra sig. «Ta dem med! Naturligvis er der risiko ved det,
men jeg håber da vi skal kunne passe på dem. Og om de to gutterne blir
med, vil det ikke gjøre stor forskjel i tyngden. En ypperlig plan synes
jeg det er!»

«Det glæder mig uhyre at De ser det slik,» svarte Sir Ralph. Og dermed
var det bestemt at gutterne skulde være med. «Men det skal være en
hemmelighet,» sa han, «jeg vil la de små slyngler få denne store
overraskelse i aller sidste øieblik.»

Dale så på klokken. «Klokken er fire. Da må vi være temmelig nær vort
bestemmelsessted. Si mig, Sir Ralph, De vet vel om der er noget i
nærheten av skolen som vi kan bruke som landemerke?»

«Skolen selv er en stor, hvit bygning med et tårn i midten, og ligger
for sig selv i en park. Så den skal jeg nok kunne kjende igjen.»

«Det er udmerket,» svarte Dale. «Har De noget imot at holde utkik
gjennem tårnvinduerne? Vi flyver fremdeles over nogen skyer, men jeg
vil snart dale litt.»

Sir Ralph stillet sig ved vinduet og stirret ut.

«Apropos,» sa Dale, «mon der er et sted i nærheten av skolen hvor det
går an at lande?»

«Like foran hovedbygningen er der en stor, åpen græsslette,» svarte Sir
Ralph, «netop hvad De behøver, skulde jeg tro?»

«Udmerket! Vi burde kunne komme fint ned der.»

Dale begyndte nu at styre aeroplanet litt nedover og at flyve nærmere
jorden, samtidig som han signaliserte til Kerr om at sagtne farten. Han
forklarte Sir Ralph hvorledes det var mulig med en slik flyvemaskine at
holde ret kurs i luften ved hjælp av kart og kompas. Krydsende nedover
gled aeroplanet tilsyneladende let og uten anstrengelse. Dale gav agt
på høidemåleren, og Sir Ralph så hele tiden ut gjennem vinduet.
Pludselig ropte han at han kunde se jorden tydelig.

«Vi er bare 3500 fot nu,» sa Dale, «jeg tænker --»

Sir Ralph avbrøt ham: «Ret foran os! Sandelig er vi ret foran skolen.
Aldeles sikkert!»

Dale bad Longley ta styrehjulet et øieblik, og gik bort til vinduet hvor
Sir Ralph stod.

Like foran dem, men endnu langt borte, lå en liten hvit firkant
indfattet i grønt.




KAPITEL VIII.

Ved Sandholme skole.


«Det der er skolen, den lille firkantede flekken,» sa Sir Ralph. Han og
Dale stod og så ut av vinduet. «Til høire for den, over trærne, er
landsbyen og kirken. Jeg kjender mig godt igjen.»

«La os se på klokken,» sa Dale og vendte sig om. «Ved Jupiter! vi skal
være nede bare nogen få minutter over de to timer. Det er ikke dårlig.
Tre hundrede km. på vel to timer.»

«Ypperlig!» erklærte Sir Ralph. «Jeg synes dere kan være stolte av at ha
styrt aldeles rigtig bare ved hjælp av kart og kompas. Og Kerr med
motorerne sine -- han burde nu også ha sin blomsterbuket.»

Dale og Longley lo, men Kerr som fremdeles var beskjæftiget med sit,
hadde ikke hørt bemerkningen.

Dale tok nu hjulet fra Longley. «Jeg må slå vingerne ut igjen,»
forklarte han. «De må ha betydelig mere omfang når vi skal lande.»

«Nu er vi gåt ned til 80-90 km. i timen,» meldte Longley, som hadde
holdt øie med hurtighetsmåleren.

De så nu tydelig skolebygningen inde i den statelige park. «70 km.
i timen,» lød det fra Longley.

Dale dreiet hjulet til venstre og forberedte sig til nedstigningen.

«Der er sletten jeg talte om,» sa Sir Ralph til Dale. «Det er en stor,
åpen slette.»

«Ja, den vil passe udmerket. Vi vil få plads til at lande midt imot
hovedbygningen. Umulig at få det heldigere.»

Med endnu en dreining av hjulet svinget aeroplanet rundt, så façaden av
huset lå ret imot dem, og neppe 1000 fot nedenfor dem. Så
signalisertes der til Kerr: «Slå begge motorerne av.»

Det blev en underlig stilhet da motorerne pludselig tidde stille.
Samtidig dukket forenden kjendelig nedover, idet Dale opererte med
høideroret. Longley og Sir Ralph stod nu begge ved en av sidevinduerne
for ikke at skygge for Dale i det kritiske øieblik under landingen.

Takene på skolebygningerne var ret under føtterne på dem.

«Se,» hvisket Sir Ralph for ikke at forstyrre Dale; «bestyreren har
sikkert fåt mit telegram, siden han har fåt alle gutterne ut på
terrassen for at vente på os. Og alle lærerne også!»

Med sikre, nydelige bevægelser førte Dale aeroplanet ned mot jorden, og
slog samtidig over det håndtak som førte «skiene» ned i stilling. De
andre hadde bare en fornemmelse av at synke bløtt nedover mot marken.

Nu var de bare 100 fot fra jorden; nu ikke mere end 50. Aldeles støtt
gled de i spiraler nedover.

I det samme hjulene under skiene rørte jorden, rullet aeroplanet let
fremover et litet stykke, og stod så stille på græsplænen bare nogen
få meter fra gutterne som stod opstillet, stumme av forbauselse.

«Bravo!» ropte Sir Ralph og grep Dales hånd. «Den landingen var
finfin.»

«Ikke så værst,» svarte flyveren. «Men efter denne tørn må jeg ha mig
en cigaret.»

Nu kom også Kerr frem og fik sine fortjente komplimenter. Han la
ansigtet i sine mest smilende rynker, og forlangte også sin cigaret.
«Disse motorerne vil vi ikke få stort bryderi med,» sa han rolig; «de
vil gi os al den kraft vi behøver.»

«Hvem vil så gå iland?» spurte Dale leende.

«Se bare ut,» ropte Sir Ralph, «hele flyvemaskinen er beleiret av en
bande med gutter.»

«La os bare komme ut,» mente Longley, «ellers styrter de ind til os.»

Han åpnet døren og satte stigen ut. Ikke før kom døren op, før der
hørtes et Babel av guttestemmer. De skrek og hujet og ropte hurra.

«De må først ut, Sir Ralph,» sa Longley.

«Ja ja, jeg skjønner jeg er utset til offeret,» sa han leende.

I det samme han satte foten på stigen, lød der et øredøvende: «Hurra
for Sir Ralph Girdlestone!»

Sir Ralph stod smilende på stigen og viftet med hatten. Så gik han ned
av stigen, fulgt av de tre andre. Hurrarop påny. Disse steg da de fik
øie på Dale, som gutterne kjendte fra billeder i aviserne.

Idet de kom ned, trængte to gutter sig ivrig frem i trængselen. «Hallo,
far!» ropte den ene, en slank gut med Sir Ralphs grå øine. Like efter
ham kom en mindre gut med briller, litt blek og forlæst at se på, men
med et meget intelligent ansigt.

«Sandelig min hat!» fik den ældste støtt frem. «Make til aeroplan!»

Sir Ralph forestillet dem leende for de andre: «Dette er altså mine to
gutter. Jack, 16 år gammel, lever bare for lek og sport. Ikke sandt,
din slyngel? Og her er Tony, 14 år gammel. Han er slik en læsehest,
at han alt vet mere end sin far.»

Nu kom bestyreren frem og hilste på Sir Ralph, og blev præsentert for
de andre, mens han lykønsket dem alle med den storartede flyvning.
De blev invitert til te i den store spisesal, hvor de passiarte med
bestyreren og ivrig diskuterte flyvningens fremtid. Sir Ralph spøkte med
gutterne sine. De blev også snart venner med den godmodige Kerr, som
svarte så fort han kunde på alle deres mange spørsmål.

Naturligvis var Jack og Tony dagens misundte hovedpersoner blandt
skolegutterne. Rygtet om at de skulde få flyve med tilbake til
Langley-sletten, var alt sivet ut.

Efter teen delte Dale, Longley og Kerr skolegutterne mellem sig i
partier og tok dem med op i aeroplanet, hvor de viste og forklarte dem
alting. Sir Ralph var blit igjen inde for at hjælpe sine gutter med
forberedelser til reisen. Nu viste de sig på terrassen alle tre, og et
par bud gik efter dem med deres bagage.

Skolegutterne lo og ropte hurra da de så dem komme imot aeroplanet.

«Reise hjem i ferierne i et aeroplan med bagage og alt! Er ikke det
storartet, så vet jeg ikke,» ropte Jack Girdlestone, idet han blev
omringet av en flok kamerater som vilde si farvel.

«Ja, er du noget til mand, Jack, så får du Dale til at flyve den
flyvemaskinen over til os igjen i næste semester og ta en tur med os
allesammen,» sa en av dem.

«Intet mindre end en serie med luftreiser,» bemerket Sir Ralph. «Jeg
skal selvfølgelig forebringe saken for Dale. Men kom nu, din slyngel,»
sa han til Jack og grep ham i armen.

Gutterne trængte sig rundt om aeroplanet for at se avreisen, og sendte
ut en ny lattersalve da de så tjenerne klatre værdig opover stigen med
bagagen som de satte indenfor døren.

Så kom avskeden. «Alle mand ombord!» ropte Sir Ralph spøkende. Alle gik
op over stigen, og Kerr som gik sidst, lukket skyvedøren igjen.

De to gutter løp frem og så ut gjennem vinduerne. Derfra kunde de se
kameraterne nede på marken, og fik anledning til nok en avskedshilsen
med vifting og vinking.

Imidlertid hadde Dale og Kerr indtat sine pladser. Og mens Jack og Tony
fremdeles stod og stirret ut gjennem vinduerne, blev pludselig gutterne,
lærerne og terrassen borte for dem. De vendte sig om i største
forbauselse og fik se Dale stå ved styrehjulet og le til dem.

«Sandelig min hat!» gispet Jack; «vi har startet, har vi ikke, hr.
Dale?»

Gutterne fór tilbake til vinduerne igjen, og så jorden bli trukket
langsomt bort under dem. Jack ropte igjen: «Vi flyver! Vi er oppe i
luften!»

Gutterne rendte om for at se på alt og få forklaring på alt mulig.
Litt efter litt så de skolen som en lang, hvit leketøisbygning, og
menneskene som små figurer spredt omkring den.

«Hvor toskete folk ser ut når man ser dem fra en slik høide,» erklærte
Jack overlegent.

«De ser ut som små svarte pinder med en liten klat hvit maling i
toppen,» sa Tony.

Dale måtte le. «Ja, den lille hvite klatten, det er ansigterne deres
når de står og stirrer op på os.»

Aeroplanet steg og steg. Da viseren stod på 7500 fot, blev et slør av
lette, uldne skyer trukket mellem aeroplanet og jorden. De fór avsted i
det åpne rum.

Longley var også nu meget interessert i hvor sterkt de kunde øke
farten. «Nu har vi viseren på 160 km.,» meldte han. «Jeg vilde gi den
endda et litet puf, og så stoppe, Dale.»

Flyveren nikket samtykkende. «Nu har vi nådd 180 i timen!» Longley
måtte rope for at overdøve larmen, og tilføiet så til Sir Ralph: «Den
_kan_ endda litt til; men vi vil ikke drive den længer den første dag.»

Litt senere foreslog Dale at sagtne farten litt igjen. «Tilbake til 150
i timen. Det kan være nok for resten av turen.» Han øket igjen
vingeomfanget; det voldsomme tryk av luften mot skroget blev svakere,
og vindens tuten døde litt efter litt bort.

Det begyndte nu at bli tusmørkt, så Kerr hadde skrudd på lys i den
elektriske lampe som hang mellem begge motorerne. På styreplatformen
blev også en lampe tændt og kastet et klart lys over kompasset og
kartet.

«Nu har vi fløiet i halvanden time,» meldte Dale. «Jeg tror jeg vil dale
litt nu; det kan ikke være længe før vi har Langley-sletten isigte.»

«Men vil De kunne se at lande?» spurte Tony. «Det vil være mørkt om en
halv time.»

«Vi vil få lys som kan lede os under selve nedstigningen,» svarte Dale.
«Der er en lyskaster på fabriktaket; jeg har latt den sætte op der til
flyvesignal.»

Aeroplanet sank nu temmelig hurtig. Da de var henimot 3000 fot fra
jorden, kaldte Longley gutterne over til et av sidevinduerne. De så i
den retning han pekte, og fik i det fjerne, dypt nede, øie på en
samling av små, blinkende lys, som sendte en fin, hvit dis op i luften.

«Fromesgate -- jeg så det netop på kartet. Og det ligger ikke mere end
45 km. fra vor slette. Vi skal snart være der nu,» tilføiet Longley.

«Du har ret, Longley. Vi går like på stedet,» ropte Dale straks efter.

Gutterne skyndte sig over til det forreste vindu hvor Sir Ralph stod.
Midt for aeroplanet, men tilsyneladende endnu langt borte, pekte en tynd
stang med et klart, hvitt lys op i luften. Det var lyskasteren på
fabriktaket.

«Stå rolige her hos mig nu,» sa Sir Ralph til gutterne. «Dale og
Longley vil ha sin fulde hyre med at få aeroplanet ned i mørke.»

Farten sagtnet. Pludselig så de lyskasteren forandre plads og bevæge
sig til høire for dem. Sir Ralph forklarte at Dale styrte til venstre
for at kunne gjøre en halvcirkel og lande på den åpne slette bak
fabrikken.

Lyskasteren strålte klarere og klarere. Aeroplanet styrte nu ret imot
fabrikken. Pludselig fik Tony øie på en liten klar, rød flamme i
nærheten av lyskasteren, men længer nede. «Hvad er det?» spurte han
hviskende.

«Et bål,» svarte Sir Ralph. «Longley nævnte at arbeiderne i fabrikken
vilde tænde et bål midt på landingspladsen. Dette vil være en god
hjælp for Dale, så hjulene på understellet kommer på jorden uten at
støte. Hvis det var belgmørkt nede på marken, vilde det være omtrent
umulig at vite akkurat hvor den var.»

Nu lød telegrafklokken, og øieblikkelig stanset motorerne. Ned gjennem
mørket, og i absolut stilhet gled aeroplanet som en vældig natfugl.

«Det er som at synke på et skib ned gjennem en dyp, sort sjø med det
bålet dernede på bunden,» syntes Jack.

Dale og Longley steg ned fra styreplatformen.

«En flot landing, dette også,» erklærte den sidste.




KAPITEL IX.

En start i den ellevte time.


Efterat selskapet var kommet ut av aeroplanet, var det at trille det
forsigtig ind i maskinhallen, et arbeide som de måtte ha mange til at
hjælpe sig med. Så spaserte de tre herrer over igjen til Sir Ralph og
gutterne, som hadde ståt og betragtet denne akt med den største
interesse.

«Hør nu her, mine venner,» ropte Sir Ralph, «nu vil vi ha os en bedre
middag ovenpå denne anstrengende tur. Dere har uten videre at bile over
til Girdlestone Hall med mig -- vil ikke høre noget som ligner en
indvending. Vi skal ha os en lystig aften, og jeg vil være vert. Dermed
basta.»

Og dermed blev det. Der blev telefonert til Girdlestone med ordre om
middagen, og nogen minutter efter sat Sir Ralph og gutterne i en bil,
mens de tre andre fulgte efter i en anden.

Turen til Girdlestone Hall tok ikke lang tid, men Jack undlot ikke at
bemerke, at det gik ikke videre fort i forhold til flyvningen.
Festmiddagen var aldeles improvisert, men just derfor så meget
morsommere, syntes gutterne. Sir Ralph holdt rigtignok en tale, men den
var prisværdig kort og fuld av vitser, især var der mange spøkefulde
hentydninger til Kerr og hans elskede motorer. Så foreslog også Sir
Ralph at de skulde drikke en skål for held og lykke på deres
verdensomflyvning. Og den blev drukket med begeistring.

Men så kom middagens clou. Så uventet at det rent tok pusten fra dem,
kom nyheten over gutterne.

De blev komplet stumme en forholdsvis lang stund, da deres far pludselig
fortalte dem at de skulde få være med på turen. Men så sprat Jack op
og satte i et hurra, som ingen av hans skolekamerater vilde hat noget at
si på. Mens Tony var så betat at han ikke kunde foreta sig noget andet
end gå alvorlig rundt det store bord og ta sin far i hånden.

«Men hør her, små slyngler, dere skal værsågod gjøre nytte for dere,
endda det er ferier,» sa Sir Ralph. I det samme kom en tjener ind med et
telegram på et bret.

«Telegram fra utlandet. En gut kom cyklende over med det fra landsbyen,
endda telegrafkontoret var lukket,» forklarte tjeneren.

Der faldt en forventningsfuld taushet over det lille selskap. Sir Ralph
vendte sig til Dale, som sat nærmest. «Meget vigtig efterretning. Min
agent i Paris -- som er aldeles pålidelig -- telegraferer: Stort
monoplan med usedvanlig fart bemerket i nærheten av Paris imorges.
Tåke. Intet mer hørt. Fløi i sydøstlig retning.»

«De har ret, dette _er_ vigtig,» var Dale enig i. «Deres ven Schultz og
hans hjælpere har øiensynlig været særdeles flittige. Jeg er sikker på
det er aeroplanet som de har bygget efter vore tegninger. Mot sydøst.
Det vil si de er alt på vei til Murkat for at finde den første
«nøkkel».»

«Det vil også si,» sa Longley rolig, «at vi må være avsted så fort
dagen gryr imorgen.»

«Ved Jupiter!» sa Dale. «Men vi skal kunne gjøre det også, det vet vi
fra vor flyvning idag.»

«Vor stilling forekommer mig at være slik,» sa Sir Ralph, «at selv om
disse kjeltringerne er istand til at være foran os så længe til de får
opsnappet to, eller endog tre av «nøklerne», så må vi allikevel kunne
nå dem igjen før de er ved selve øen. Og det er pointet, ikke sandt,
gutter?»

Longley nikket.

Sir Ralph fortsatte: «Og selv om de som har «nøklerne», har overlatt sin
hemmelighet til disse fyrene før vi når de forskjellige stoppesteder,
så blir de nødt til også at gi os dem, når de hører at vi har både
det rigtige stikord og ringen.»

Dale mente også, at dersom de bare kunde nå de andre igjen på den
sidste flyvning, så vilde alt klare sig. Han tvilte også på at de
andre hadde fåt tid til at skaffe sig en så kraftig kanon som de
hadde. Skulde det komme til et alvorlig sammenstøt, vilde dette være et
vigtig punkt til deres fordel. «Vi kan flyve hurtigere, og vi er bedre
væbnet atpå kjøpet,» sluttet han.

Imidlertid hadde Longley gjort sine beregninger på baksiden av en
konvolut, og kommet til det resultat, at om de startet næste morgen,
skulde de være ved første stoppested, altså Murkat, allerede dagen
efter de andre, og så litt efter litt hale ind på dem. Selv om de tok
uheld og forsinkelser med i beregningen, trodde han virkelig de vilde
kunne nå San Frananco før de andre, og således være førstemand på øen
med den skjulte skat.

«Og så er det nok på tide at bryte op,» sa Dale. «Jeg tænker ikke det
blir tale om at få lægge sig i nat, gutter,» sa han smilende til
Longley og Kerr.

«Og jeg kommer øieblikkelig over til fabrikken,» erklærte Sir Ralph
raskt. «Vi må i hui og hast få provianten ombord. Jeg overtar omsorgen
for alt det, har hat en hel del med denslags at gjøre på mine store
jagtutflugter og reiser, vet dere.»

Gutterne forlangte også at få være med; de vilde så allikevel ikke
lukke et øie hele natten, erklærte de. Sir Ralph smilte, men gav dem lov
til at være med.

   *   *   *

Tidlig næste morgen, litt trætte at se på unegtelig, men allikevel så
energiske som vel mulig, sat de alle samlet til frokost i Dales villa.
Dale, Longley og Kerr hadde hele natten ved hjælp av en arbeidsstok som
de i en fart hadde fåt samlet sammen, arbeidet i aeroplanet; og nu var
alt gjort undtagen at fylde de store bensinbeholdere under skroget.

Sir Ralph hadde telefonert som en rasende og bilet adskillige ganger
frem og tilbake mellem fabrikken og Kempston, nærmeste by, for at ordne
med en stor vareautomobil som skulde bringe frem alt hvad de trængte av
proviant. Den var nu ventende hvert øieblik. Efter frokosten skyndte de
sig tilbake til aeroplanet. Jack og Tony moret sig storartet; med
undtagelse av et par timers søvn på Dales kontor, hadde de været i
aktivitet hele natten, og været til virkelig nytte med at løpe erender
og ta imot telefonbesked. Nu drøftet de med sin far hvad de skulde ta
sig til på den lange reise. Tony hadde sendt bud hjem efter sit
fotografiapparat, som han vilde ha med. Og Jack vilde samle på alle
slags sjeldne ting, få istand et helt museum av egg, stener, o.s.v.

Blandt de ting Sir Ralph hadde anskaffet til reisen, var en hel del
besynderlige klæsplag, nærmest et slags brynjer. Små metalringer var
lænket i hverandre og sammenvævet med klæde og tyndt skind. Han hadde
brukt disse på sine reiser i fremmede verdensdele før, og ingen kunde
vite om de ikke kunde få bruk for dem nu også.

Tiltrods for at alle gjorde vidundere av raskt arbeide, var der
uundgåelige forsinkelser. Provianten kom to timer senere end lovet; og
så var det at forsyne enhver ting på bedste måte, et ingenlunde let
arbeide, da pladsen var meget begrænset.

«Mit arbeide er ikke nogen ordentlig job, som f. eks. at fylde
bensinbeholderne,» sa Sir Ralph, «men det er at sørge for alle de tusen
små filleting som ingen husker før i sidste øieblik.»

Det var nu blit lunchtid, og mens første-mekanikeren tok et sidste
overblik over aeroplanet, og forvisset sig om at alt var på sin plads,
fik Sir Ralph og de andre tid til at indta et raskt måltid på Dales
kontor. Under dette kom Dale frem med en række karter, som han hadde
latt gjøre specielt for deres reise. Hvert enkelt av dem viste hvor
flyvningen måtte gå for at nå til de fire «nøkler», og alle var
særlig praktisk indrettet, så at flyveren altid kunde ha det nødvendige
kart for øie under farten.

Mens Dale med stolthet fremviste og forklarte sine karter, blev et
visitkort bragt ind.

Dale så på kortet: «Aha, en interviewer! Rygtet om vor færd har spredt
sig.»

Den unge journalist fik ikke stort ut av dem, men gjorde med en meget
vigtig mine sine notater med hurtigskrift. Da han hørte at det gjaldt
intet mindre end en verdensomflyvning, trodde han først det var en spøk;
men da han forstod at det virkelig var alvor, skyndte han sig avsted for
at telegrafere den sensationelle nyhet til London.

Imidlertid gik de seks reisende til aeroplanet, klatret op ad stigen og
gik ind. Dale stod i døren og gav sine sidste instruktioner til
førstemand ved fabrikken: «Farvel, Taylor. Hold alt gående som vi har
fastsat. Men vi kan naturligvis ikke sætte nogen bestemt dato for
hjemkomsten.»

«Farvel, hr. Dale,» svarte manden, «og lykke på reisen.»

De omkringstående arbeidere rev luerne av og ropte et kort hurra.

Dale smilte og viftet med hånden, skjøv så døren til og gik forut til
de andre.

«La gå!» ropte han til Kerr. Og dermed begyndte motorerne at synge.
I næste øieblik løp de bortover pladsen, for så at stige fot for fot op
i luften.

Longley noterte tiden. «Klokken er 2,30 præcis, og idag har vi onsdag
den 27de juli. Det må selvfølgelig nedskrives i journalen.»

«Jeg skulde tro vi er 30 timer efter det andre aeroplan,» sa Sir Ralph.

«Omtrent,» svarte Longley.

Flyvningen var begyndt.

   *   *   *

For at opnå de bedst mulige betingelser for flyvningen, hadde Dale
drevet aeroplanet op til en høide av 7000 fot. De hadde fløiet gjennem
et tæt belte av uldne skyer, og i den første halvtime så de ingenting
hverken over eller under sig.

Sir Ralph og gutterne stod hos Dale ved styrehjulet og så på kartet,
hvor en rød strek viste den linje de skulde følge.

«Vi kan ikke se jorden nu, men jeg skal snart dale nedenfor skyerne for
at være sikker på at vi har absolut rigtig kurs. Jeg antar at vi skal
kunne se Kanalen når vi har fløiet i tre kvarter. Og så skal jeg passe
på at dale i ret tid til at få et glimt av den engelske kyst før vi
forlater den.»

Dale holdt sit løfte. Under dem, og ikke mere end 4-5 km. borte, lå
kystlinjen ved Dover. De store klipper der så fra deres høide ut bare
som små, ubetydelige hauger. Foran dem lå Kanalen, grå og blank,
indtil den også snart blev borte i tåken.

Og så, med en forbausende hurtighet forsvandt landet for dem. De hvite
klipper ved Dover blev grå, for så helt at forsvinde. Under dem, på
alle sider, lå sjøen stille og dorsk. Her og der passerte et skib. De
så bare ut som prikker med en lang hale av røk efter sig.

Men neppe var den engelske kystlinje forsvundet og blit borte i tåken,
før den franske begyndte at vise sig. Tony, som ivrig holdt utkik hele
tiden, fik først øie på en liten klump, som Longley erklærte var det
berømte forbjerg Grisnez. Straks efter gjenkjendte Sir Ralph den
klippemur ved Blanc Nez, ca. 5 km. fra Calais, hvorfra den avdøde,
ulykkelige flyver Hubert Latham steg op på sine to skjæbnesvangre
flyvninger over Kanalen i juli 1909.

Calais lå nu ret foran dem, og pekte med sit høie fyrtårn som en tynd,
hvit stang op i tåken.

Nøiagtig en time efter starten fløi de over den franske sjøby, og fik
så i sigte den lange, rette såkaldte «nationalvei», som mil efter mil
strækker sig over landet, og gjør denne del av Frankrike så gunstig for
luftseilas.

Sir Ralph mente at der nu på en stund ikke vilde bli noget merkelig at
se ut efter. Han foreslog derfor at de skulde gå ind i salongen og få
sig en kop te. «Hvad sier dere til det? Gutterne mine vil være kokker.»

Jack og Tony var henrykt over dette forslag, og skyndte sig ind i det
bakerste rum, hvor de øieblikkelig gav sig ikast med den elektriske
kokeovn. Som ekstratraktement fik de også istand ristet brød, rikelig
forsynt med smør og servert pent på et litet aluminiumsfat.

Klokken var fire, da Sir Ralph inviterte alle ind i salongen til te. De
svævet fremdeles over fransk land, og var nu i en høide av næsten 10 000
fot.




KAPITEL X.

Den lange reise begynder.


Det første måltid ombord i aeroplanet blev en fuldstændig sukces for
Sir Ralph og gutterne, som hadde laget den delikateste te. Jacks ristede
brød var så udmerket at han øieblikkelig blev utnævnt til fast
«brød-rister» for resten av turen.

De andre løste hverandre av ved styrehjulet, og lovte også Kerr at ha
et øie med motorerne mens han drak sin te; men det var med møie de fik
ham til at forlate dem, da han mente at han netop i begyndelsen måtte
gi nøie agt på dem.

Dale begyndte nu også at indvie Sir Ralph i kunsten at styre, så han
også kunde ta sin tørn der når det var nødvendig.

Mens Sir Ralph fik sin første time, hjalp Longley gutterne med at ta av
bordet. Bakefter spilte de domino, mens Longley sat hos dem i salongen
og røkte sin pipe.

«Jeg må hvert øieblik klype mig i armen for at forvisse mig om at det
virkelig er mig som er i luften,» sa Jack leende. «Hvis ikke dette
rummet var så litet, kunde vi godt indbilde os at vi var ombord på en
stor damper. Men det ligner igrunden mere en kupé på et tog hvor de har
spisevogner, røke- og læsesalonger.»

Longley var enig. Han fik så frem en bok som skulde brukes som journal
på reisen, og mens Tony så på hvorledes Longley begyndte at gjøre
sine notater, fik han en brilliant idé. Han vilde skrive reisens
historie, en sandfærdig beretning om hver dags hændelser. Longley mente
det var en god plan. Tony lo fornøiet, og gjorde sig store forhåbninger
om at hans far muligens vilde la hans optegnelser trykke når de kom
hjem igjen.

Mens han var ivrig optat med at begynde på dette arbeide, kom Dale
tilbake efter at ha sat Sir Ralph alene igjen på sin første tørn ved
styrehjulet. Aeroplanet var i den rigtige høide, alt var for øieblikket
meget liketil, det var bare at dreie hjulet litt nu og da for at følge
retningen som kompasset viste.

«Klokken er halv syv nu,» meldte Dale. «Vi har været fire timer i
luften, og ifølge vort kart skal vi netop ha passert grænsen mellem
Frankrike og Tyskland.»

Longley gik for at løse Kerr av, og Dale satte sig i salongen og pratet
litt med gutterne. Litt før det blev aldeles mørkt, gik de forut og så
ned. Dypt nede kunde de såvidt se jorden, tåket og utydelig.

Gutterne stod ved tårnvinduerne og så ut.

«Jeg ser en lang stripe av noget ikke langt foran os,» meldte Jack. «Det
må vel være en fjeldkjede?»

Dale gik bort til Sir Ralph på styreplatformen og studerte kartet. «Det
må være de bayerske alper,» mente han.

Nu blev det elektriske lys forut skrudd på; og gutterne, som fremdeles
stod og stirret ut, så jorden begynde at forsvinde i blåsort mørke.

Som kontrast til det triste, uendelige øde utenfor lyste det hyggelig og
hjemlig inde i aeroplanet. Det var lamper med skjermer på
styreplatformen og over motorerne, mens en stor kuppel hang i taket i
forkahytten. Fra døren ind til de andre rum kom nu også et muntert lys,
som viste at Dale hadde skrudd lyset på også inde i salongen.

«Jeg tænker vi nærmer os aftenstid,» ropte Sir Ralph fra
styreplatformen. «Hvad mener De, Longley?»

«Jeg tilstår at jeg er sulten igjen, ialfald,» svarte Longley leende.
«Det er en trøst at vite vort spiskammer så velforsynt.»

Sir Ralph foreslog at gutterne skulde hjælpe Dale med aftensmaten; og
under latter og moro kokte de egg, stekte skinke og laget både kaffe og
kakao.

Mens de tok hver sit korte skift på styreplatformen, indtok de et
muntert måltid, mens jorden, 10000 fot under dem, lå taus, indsvøpt i
hemmelighetsfulde skygger og stadig økende mørke.

Efter en koselig røk ordnet Dale og Longley med inddelingen av
nattevakterne. Gutterne blev kommandert tilsengs, og i betragtning av at
de faktisk ikke hadde været av klærne forrige nat, for ikke at tale om
dagens mange merkelige indtryk, var de ikke uvillige til at lystre.
De gik ind i soveværelset og krøp ned i hver sin av de små, koselige
senger.

   *   *   *

Hele natten gjennem styrtet aeroplanet ufortrødent frem i mørket uten
nogenslags forstyrrelse i maskineriet.

Henimot daggry blæste det en sterk vind, som fik aeroplanet til at rulle
litt. Men bevægelsen var ikke så sterk at gutterne våknet. De hadde
sovet uforstyrret hele tiden uten at høre ombytningen av vakterne.

Sir Ralph og Longley så ved daggry på kartet, som viste at de var over
Bulgarien. På grund av skyer fik de dog bare av og til såvidt et glimt
av landet.

Men klokken halv seks, da gutterne våknet av lyset som strømmet ind
gjennem skylightet i soveværelset, var der en eiendommelig utsigt fra
tårnvinduet. Alt land var forsvundet. Man så bare ned på en umådelig
vandflate, som skinnet som glas i morgensolen. Til venstre så man
utydelig en tåket, sort linje som antydet en eller anden kyst.

«Det Ægæiske Hav,» fortalte Sir Ralph gutterne. «Og linjen viser en del
av Tyrkiets kyst.»

Snart blev kysten tydeligere, og ved hjælp av kikkerter kunde gutterne
se klynger av huser på en bergskråning. Ved at rådføre sig med
kartet, fandt de ut at det var Enos, en liten tyrkisk kystby.

Dale og Kerr, som hadde ligget og sovet til nu efter sin nattevakt, kom
nu også frem i forkahytten og begyndte at diskutere det interessante
emne frokost.

Under tilberedelsen av den fløi de over Dardanellerne, men så ingenting
på grund av tyk tåke. Av og til kom litt land tilsyne. Kartet viste at
det var Lille-Asia.

Snart så de tydelig bjergkjeder. Det var Taurus-bergene. Nu og da så
de et fremtrædende landmerke; men for det meste lå jorden nu flat og
uinteressant under dem, bare av og til avbrutt av elver og sjøer, som
livet litt op i landskapet.

Timerne gik hurtig til lunch. De var da over den Syriske Ørken; trist og
øde lå den der.

Time efter time fløi de fremad. Først henimot aften avløstes det triste,
ensformige landskap av et glitrende vand, som viste sig at være den
Persiske Bugt.

Mørket faldt nu på. Dale og Longley begyndte at gjøre beregninger efter
dagens erfaringer, og fandt ut at om alt fremdeles gik vel, skulde deres
første flyvetur være tilende straks efterat det var blit lyst næste
morgen.

Da gutterne igjen blev sendt tilsengs, erklærte de at ville være oppe
så tidlig næste morgen at de kunde få se landingsstedet.

Ved første stripe av dagslys var selskapet samlet i tårnet; men der var
endnu intet at se hverken av land eller hav på grund av tåken, og det
uagtet Dale var dalet ned til en høide av litt over 6000 fot.

«Hvad vi nu burde se,» forklarte Longley, «er fjeldlinjen langs kysten
av Onambugten. Den går like ved sjøen, og fortsætter ret op til Murkat,
hvor vi skal lande. Vi burde være like ved der nu.»

Kort efter begyndte solen at feie væk de rullende tåkedotter som
stængte synet for dem. Og de fik snart øie på den fjeldkjede som
Longley hadde talt om.

De fløi nu paralelt med den takkede og litet indbydende arabiske kyst.
Fjeldene steg ret op fra vandet, og fortsatte så langt fremover som de
kunde se.

Longley tilstod at han var litt ængstelig for ikke at finde et passende
landingssted når de nådde Murkat. Han og Sir Ralph studerte nøie
kartet, som viste dem at like ovenfor den lille kystby som var deres
bestemmelsessted og lå for sig selv på den klippefulde strand, var der
en dal midt imellem en fjeldgruppe.

«Der tænker jeg vi skal kunne komme ned,» sa Dale. «Det er en trøst at
understellet er beregnet på at kunne tåle en ujevn landing.»

Just som Dale var begyndt at synke langsomt ned til en høide av 3-4000
fot, fik de ved en pludselig dreining av kystlinjen tydelig se sit
bestemmelsessted. Byen lå langs stranden under høie åser. Og i en
fordypning mellem tre høidedrag nogen km. længer ind lå dalen som Sir
Ralph og Longley hadde utset sig på kartet. Med en bevægelse av
styrehjulet fik Dale aeroplanet ind mot land, idet han sagtnet farten
betydelig. Han lot den gå to ganger rundt dalen, og sank for hver gang
lavere ned. Telegrafklokken ringte, og Kerr stanset sine motorer.
Aeroplanet kom hurtig og temmelig brat ned mot jorden. Overflaten var
meget ujevn, så de tiltrods for Dales nydelige manøvrering fik nogen
støt så voldsomme at gutterne holdt på at stupe overende. Men
aeroplanet kom snart til ro.

Longley noterte tiden. Kl. 4,45 fm. «Og det vil si at vi har fløiet
uavbrutt i 38¼ time på en strækning av 5600 km. Gjennemsnitlig 150 km.
i timen.»

«Kan vi holde den fart gående, skulde jeg tro vor ven Schultz blir nødt
til at skynde sig,» sa Dale og lo.

Dalen var aldeles øde og ubebodd, og fjeldene omkring den skjulte
utsigten videre indover landet.

«Vi har ikke netop fåt nogen entusiastisk mottagelse her,» bemerket Sir
Ralph og smilte.

«Ikke netop det, nei,» sa Longley. «Slik som vi listet os stille ned i
tåken, tænker jeg ikke nogen i byen la merke til os.»

Efter en liten hastverksfrokost blev der holdt krigsråd. I dette blev
det besluttet at bilen skulde tages ut, og at Dale og Sir Ralph så
hurtig som mulig skulde kjøre ned til byen og se at træffe manden som
hadde den første «nøkkel».

Gutterne vilde naturligvis være med på denne utflugt; de lovte at gjøre
sig så tynde at der nok skulde bli plads til dem også, endda bilen
bare var til to. Men her nedla sir Ralph et bestemt veto. Da de ikke
hadde set noget til det andet aeroplan på veien, måtte man tro at det
var kommet frem før dem til Murkat og nu var på veien til næste
landingssted. Var det så, var der ikke et minut at tape, og han og Dale
måtte se at få utført sit erende så fort som mulig.

Den lille bil blev heist ned på marken. Dale fik motoren igang og
kjørte den først langsomt over den ujevne grund, indtil han fandt en
slags sti som øiensynlig førte ned til byen. Her steg Sir Ralph, som
hittil hadde trasket efter, også ind, og dermed satte de avsted over
stok og sten. Snart kom de til en brat bakke som førte like ned i byen.




KAPITEL XI.

Hemmeligheten ved ringen.


Byens gater var trange og ildelugtende. Solen stekte også forfærdelig
der nede, og de få europæere og arabere som var at se, gik dovent og
drev omkring i gaterne. Ved at få øie på bilen viste de bare en mild
forundring. Det så i det hele tat ikke ut til at nogetsomhelst kunde
forbause dem.

Dale stanset, vinket til en svartsmusket, tarvelig klædt franskmand og
spurte om veien til den britiske konsul. Manden pekte på en hvit
bygning med høie mure omkring, like ved havnen. Efter nogen minutters
kjørsel var de der og ringte på. En landsmand som talte engelsk, lukket
op. Sir Ralph bad ham hilse konsulen og si at de var engelske reisende
som ønsket at tale med ham om en vigtig sak. Mens de ventet på svar,
kom nogen arabere bort til dem og omringet bilen, som allikevel lot til
at interessere dem en liten smule. Tjeneren kom om et par minutter
tilbake, og meldte at konsulen vilde ta imot dem straks. Han førte dem
gjennem en have og til en veranda hvor der var behagelig kjølig, gik så
tilbake til bilen, som han vilde redde for de nysgjerrige lediggjængere
på gaten.

Konsulen, som var en ældre, elskværdig utseende engelskmand med briller
og i skinnende hvit lerretsdres, kom ut på verandaen og hilste venlig
på dem.

«Mit navn er Clayton, hvad kan jeg gjøre for Dem? Men fortæl mig først
hvordan i alverden dere pludselig kan dumpe ned her i en automobil?»

De fremmede lo, præsenterte sig, og forklarte at de var kommet i
aeroplan om morgenen og hadde landet i en dal bak byen.

«En høist merkværdig kjendsgjerning, i mer end én henseende,» sa
konsulen, som kjendte begge herrerne av navn. «Og det er ikke længer
siden end igår morges at vi også hadde besøk av et stort aeroplan. Det
landet også et sted bak byen. Da kom også et par mænd til mig og hadde
en mængde spørsmål at gjøre mig. Hvad betyr alt dette?» Han så aldeles
perpleks ut.

«Vilde De, før vi beroliger Dem, ha noget imot at gi os en beskrivelse
av hvordan disse to mænd så ut?» spurte Sir Ralph.

«Nei -- hvis jeg nu bare husker dem. La mig se. Den fyr som snakket
mest, var temmelig før; jeg husker også at han hadde skjeg, små,
livlige øine og talte med utpræget tysk akcent.»

«Schultz,» mumlet Sir Ralph og nikket.

«Den anden sa litet, men han var høi, husker jeg, og glatraket. Han
hadde også et kast med det ene øie.»

Sir Ralph måtte smile og vendte sig til Dale: «Min forhenværende
tjener.»

Konsulen fortsatte: «Hvad disse fyrene syntes at ha sån pokkers hast
med, var at finde en franskmand som bor nede blandt fiskerne, og som
heter Laroche. Han er velkjendt her og eier et par små skibe. Jeg viste
dem hvor de skulde finde ham; men jeg kan ikke tro deres mission kunde
lykkes, for jeg fik meget snart efter se dem gå tilbake, og da så de
meget misfornøiede ut. De gik vist like op til bjergpasset igjen;
i ethvert fald så jeg straks efter deres aeroplan flyve i fuld fart
langs kysten.»

«Hvad De har fortalt os, er av overordentlig stor interesse for os, hr.
Clayton,» sa Sir Ralph, «især det om at det ikke så ut til at de fik
den underretning de vilde ha her.»

Konsulen lo. «Det er godt mine herrer forstår dette; for mig er det
hele temmelig mystisk.»

«Vi skylder Dem at forklare os litt tydeligere,» sa Sir Ralph, «siden De
har kunnet gi os en så værdifuld oplysning.»

Derefter fortalte de i korte træk hele historien.

Konsulen hørte med den største interesse på dem. Og da de var færdige,
sa han: «Jeg er meget glad over at ha kunnet hjælpe Dem; og har jeg
dermed kunnet gjøre noget som skader disse kjeltringerne litt, så meget
desto bedre. Jeg vil sende en mand med Dem ned til havnen for at finde
denne Laroche så fort som mulig. Det er bedst ikke at bruke bilen
derned; veien er så brat.»

Konsulen instruerte sin tjener til at følge dem, og lot en anden ta vare
på bilen. Dale og Sir Ralph fulgte manden gjennem en række trange,
dårlig holdte gater, og kom ned til havnen. Her var et par træbrygger
og en hel del bygninger som så ut som skur til bruk for varer.

Den indfødte spurte sig for hos folk de kom forbi, og førte så de
reisende til en liten bronsefarvet franskmand med mørk mustache og
spidst skjeg. Han stod blandt nogen andre europæere.

«Det er hr. Laroche,» sa tjeneren, som efter endt erende vendte om og
gik tilbake.

Sir Ralph nærmet sig hurtig manden, tiltalte ham på fransk og spurte om
han kunde avse nogen minutter til dem.

Den lille mand vendte sig og så mistænkelig på den fremmede. «Jeg
taler engelsk,» sa han. «Hvad er det De vil mig?»

«Det kan jeg ikke godt si Dem her. Kan vi ikke gå et sted hvor vi kan
være uforstyrret?»

Franskmanden så fremdeles mistænksom ut, men førte dem ut på bryggen
til et litet træskur, som han øiensynlig brukte som kontor eller butik.
Han bad dem følge sig ind, vendte sig så raskt mot Sir Ralph og bad ham
si sit erende.

«Jeg tænker De netop har hat besøk av nogen som hadde et lignende erende
som vi,» svarte Sir Ralph.

Manden knep øinene sammen og kastet et hurtig, undersøkende blik på dem
begge.

«Jeg tror jeg kan gjette hvad De vil nu,» sa han. «Men jeg tilstår at
hele affæren for mig er et mysterium. Men så meget synes at være
sikkert: Her er noget slags ondt igjære.»

«Det har De ret i,» svarte Sir Ralph. «Men jeg håber De snart skal
komme efter at det ikke er vi som er bedragerne.»

Derpå gav han uten videre parlamentering det nødvendige stikord, og
viste Laroche ringen som han hadde i lommen.

Franskmanden grep den ivrig, og holdt den op mot lyset for at undersøke
den. Så tok han platen med skibet på mellem fingrene og forsøkte at
dreie den rundt. Platen var i tidens løp blit stiv, og negtet først at
gi efter. Men om et øieblik vandt hans sterke fingre over den, så den
lot sig skrue løs. Hurtig dreiet og dreiet han til den var helt løs og
lå inde i hans hånd. Så gik han nærmere bort til vinduet og stirret
ængstelig, ikke på skibet som var indgravert i platen, men på baksiden
av den, hvor der tilsyneladende ikke var noget at se. Dale og Sir Ralph
så forbauset på ham, men forholdt sig aldeles stille.

Pludselig hørte de et utrop som tydelig var diktert av tilfredshet.
Manden vendte sig så mot de fremmede og sa rolig: «Ja, her er tegnet.»

Sir Ralph tok raskt den lille guldplate og så nøie på baksiden av den,
som han hadde set franskmanden gjøre.

«Jeg ser ingenting,» tilstod han, «uten to linjer som synes ridset ind i
guldet. Jeg får ingenting ut av dem.»

«For mig er de tydelige nok,» sa manden. «I de papirer min far overgav
mig ved sin død, stod det at jeg måtte se efter dette tegn, om ringen
nogengang skulde bli levert mig.»

«Men hvad er så tegnet?» spurte Sir Ralph.

«Et slags rids av øen og fjeldet,» svarte Laroche. «De som ikke vet hvad
de skal se efter, kan vistnok ikke finde ut dette; men for mig er det
tydelig nok. Denne ring er den egte; det er der ingen tvil om.»

«Men hvad var det så med den ringen som de to andre viste Dem?» spurte
Sir Ralph ivrig.

«Forsiden kunde ikke skrues av. Ellers må jeg tilstå det var en
udmerket efterligning.»

Sir Ralph vendte sig fornøiet til Dale. «Nu skjønner jeg det. Den ring
som min bedstefar lot gjøre efter denne, kan ikke ha været en så
nøiagtig kopi som jeg trodde.»

«Ved Jupiter!» satte Dale i. «Det undrer mig ikke at vor ven Schultz og
hans tjener gik om med sure fjæs!»

«Men nu vil de naturligvis se at komme avsted så fort som mulig til
næste sted, og se om de da har lykken bedre med sig. Men det går
sikkerlig ikke heldigere der.»

«Jeg fortalte ikke de andre at deres ring var uegte,» forklarte Laroche.
«Alt jeg sa, var at den ikke opfyldte de betingelser som måtte til for
at jeg kunde gi dem ordet. Men De har den rette ring, det er jeg
overbevist om. Derfor gir jeg Dem det ord som mine papirer sier at jeg
skal si. Ordet er «_Giv_».»

Hverken Dale eller Sir Ralph sa noget på en stund. Men så satte Sir
Ralph i at le. «På min ære, det ordet sier ikke stort! Men vi må
naturligvis ha de øvrige ord også for at få sætningen utfyldt.»

«Jeg vet intet mer end hvad jeg har fortalt Dem,» sa franskmanden. «De
har opfyldt betingelserne; derfor gav jeg Dem ordet. Det er det hele.
Min far fortalte mig hvad hans far hadde fortalt ham; og vi skulde
ingenting spørre om, bare gi ordet.»

Da de skjønte her ikke var mere at få vite, takket de Laroche og sa
farvel. Utenfor konsulens hus hadde nu en hel del arabere samlet sig og
stod der og glante på automobilen. De reisende trængte sig gjennem dem
og traf igjen konsulen, som de fortalte om sit møte med Laroche, og
takket ham varmt for hjælpen. Hvorpå de igjen steg ind i bilen og
skyndte sig tilbake til aeroplanet.

Imidlertid hadde de andre fordrevet tiden med forskjellig. Longley og
Kerr hadde tat sig til at se over om alt var i orden, mens gutterne tok
sig en liten spasertur i dalen, men ikke længer bort end at de hele
tiden kunde se aeroplanet. Solen stekte uutholdelig, så da Tony hadde
fåt fotografert aeroplanet som det stod der og hvilte, var de glad ved
at komme ind igjen. Efter at ha set på Longley og Kerr arbeide med
motorer og propeller, bad Jack Kerr opfylde et løfte han hadde git dem
under flyvningen, nemlig at vise dem hvorledes deres trådløse telegraf
arbeidet.

Kerr var villig, og gutterne var meget optat av hans beskrivelse av
apparatet og hvordan det virket. Men det som interesserte dem aller
mest, var det sindrige lille apparat som var til at ta med sig ut, og
ved hjælp av hvilket hvemsomhelst av dem kunde bli øieblikkelig kaldt
tilbake ved et trådløst signal.

Kerr viste dem den lille mahogni-æske, som var så liten at den kunde
gjemmes i lommen. Kerr la den ned i sin frakkelomme, og førte så
gutterne bort til en skjult elektrisk knap i salongen, og bad Tony
trykke på den.

Øieblikkelig begyndte en vedholdende, surrende lyd inde i Kerrs lomme.
I det samme Tony slap knappen, stanset lyden. Tony trykket igjen på
knappen, tre ganger raskt på hverandre. Og tre korte lyd svarte
øieblikkelig fra æsken.

Derpå viste Kerr dem en anden knap, som også stod i forbindelse med
signal-apparatet, og som var trykket ned i gulvet under et av
bordbenene.

«Vi har anbragt den der,» forklarte han, «forat man, om man var i fare,
kunde signalisere der uten at gå over gulvet til den anden knap.»

Så fandt Jack frem et spil som de hadde tat med for at fordrive en
ledig stund. De tok det med sig ned i forkahytten, hvor der mellem
styreplatformen og motorerne var plads til at bruke det.

Efter at ha moret sig med dette en times tid, ruslet de om i aeroplanet.
Jack gik bort til et av vinduerne og stod og så ut: «Av alle de
kjedsommelige hul jeg har set i mit liv, tror jeg denne dalen vinder
prisen,» gjespet han. «Endnu har vi da ikke set en levende sjæl.»

Pludselig satte han i: «Sandelig min hat! Kom hit nogen -- fort!»

Longley kom bort til vinduet: «Nåda?»

«Sandelig min hat! Dette var rart. Netop som jeg hadde sagt at vi ikke
hadde set et liv siden vi landet her, sprang det pludselig en fyr frem
fra den trægruppen der over og viftet med armene over til aeroplanet.»

Longley stirret. «Jeg tror du ser syner, gut,» sa han leende. «Der er jo
ingenting at se.»

«Men der var en mand der for et øieblik siden,» påstod Jack. «Jeg er
aldeles sikker på det. Han må ha gjemt sig igjen da jeg vendte mig om
og ropte på dere.»

«Meget mystisk,» sa Longley og smilte. «Men hvis der virkelig er nogen
der, så håber jeg han vil være så venlig at komme over til os.»

Han vilde til at gå bort fra vinduet igjen, da Jack grep ham i armen og
ropte: «Se, der er han igjen!»

Longley vendte sig raskt og så i den retning Jack pekte. Og nu var det
ingen tvil om at der virkelig var en mand. Han var kommet ut fra
træklyngen, de kunde tydelig se ham. Igjen hævet han armen og gjorde en
vinkende bevægelse.

«Hvad i alverden skal dette bety?» spekulerte Longley. Han gav nøie agt
på fyren. «Det er klart at han vil se at komme i forbindelse med os.
Men hvorfor kommer han ikke nærmere, mon?»

Tony og Kerr kom nu også bort til vinduet og betragtet fyrens underlige
fagter. Nu vinket han som en rasende.

«Jeg får gå ned til utgangsdøren og be ham komme over til os,» mente
Longley.

Som sagt, så gjort; han gik ned og vinket ivrig til manden igjen som
for at invitere ham over.

Men virkningen av dette var høist merkelig. Han forstod sikkert hvad
Longley mente, men istedenfor at følge opfordringen, stod han et øieblik
aldeles stille som for at henlede opmerksomheten endda mere på sig, og
rystet energisk på hodet. Derpå begyndte han igjen at vinke, og vilde
øiensynlig at nogen fra aeroplanet skulde komme ned til ham.

«Godt, når ikke bjerget vil gå til Muhammed, så --» begyndte Longley,
og smilte først, men blev så litt alvorlig: «Dette kunde jo være et bud
til os fra byen fra de andre. Og kanske den fyren der er mistænksom og
ikke tør nærme sig aeroplanet. Tror du ikke vi må undersøke dette,
Kerr?»

«Jo, det tror jeg virkelig,» mente ingeniøren. «Jeg vil selv gå over og
se hvorfor han gjør alt dette opstyret.»

Han vilde til at gå ned ad stigen, da Longley raskt ropte ham tilbake:
«Hør her, kjære ven. Vi får ikke glemme at vi har med en forbryderbande
at gjøre. Den manden der ute kan være et aldeles uskyldig bud;
formodentlig er han det; men vi bør ta alle forsigtighetsregler. Så du
bør ta en revolver i lommen. Jeg vil også holde ordentlig øie med dig
fra tårnvinduet.»

Kerr lo litt, og syntes øiensynlig at Longley gjorde for meget ut av
dette, men tok allikevel revolveren med. Satte så tvers over sletten
mot den lille træklyngen, hvor de fremdeles kunde se manden stå.

Longley lukket døren, og han og gutterne gik op i tårnet, hvorfra de
kunde se Kerr traske bortover den ujevne dal. Om nogen minutter så de
ham borte ved manden, som hele tiden hadde ståt stille og ventet på
ham. Her så de Kerr stanse, de to hadde så tydelig en slags samtale,
hvorefter de vendte sig og forsvandt bak trærne.

Et minut eller så hændte der intet. Dalen lå, så langt de kunde se,
øde og forlatt.

«Er det bare et bud den fyren bringer, så håber jeg Kerr ikke blir
længe borte,» sa Jack forhåbningsfuldt.

«Men hvorfor mon de gik bak de trærne?» spurte Tony ængstelig.

Longley, som selv var litt ræd, sa bare: «Nå ja, det får vi jo snart
vite; vi får vente litt, og så --»

Han blev pludselig avbrutt. De hørte alle tre en støi som kom fra det
indre av aeroplanet. Longley syntes det hørtes som om døren ut var blit
heftig skjøvet tilside.

Uten et ord vendte han sig om og løp gjennem gangen som førte til
salongen. Da han var kommet så langt, at han kunde se døren, blev han
stående stille, aldeles forvirret ved hvad han fik se. Døren var
utenfra blit sprængt tilside med et eller andet instrument, og Longley
stirret i høieste forbauselse på fire mænd som kom stormende ind i
aeroplanet, stygge, sortsmuskede fyrer, italienere eller spaniere så
det ut til, med tilsølte, fillete klær og skidne skjerf bundet om
halsen.

To av dem hadde revolvere i hånden, de andre hadde korte, bredbladede
kniver.

Overraskelsen var så voldsom at Longley blev stående i gangen aldeles
lammet. Hvor de indtrængende var kommet fra var umulig at begripe. Men
deres truende stillinger var ikke til at ta feil av.

Longley tok sig sammen, og kastet sig uten betænkning rasende over den
første av de fire mænd. Fyren blev hindret i at bruke revolveren, men
svinget sig istedenfor behændig om og undgik det rasende slag som
Longley hadde rettet imot ham.

Næstemand, som kom like efter, fik så git Longley et vældig slag i
hodet, før han hadde gjenvundet balansen efter sit uheldige utfald.

Longley tumlet om i gangen aldeles lammet av det voldsomme slag.
Øieblikkelig blev han trukket ved føtterne ind i salongen og bundet på
hænder og føtter. De andre styrtet så ind i tårnet hvor gutterne blev
stående likesom Longley, uten med det samme at kunne foreta sig nogen
ting, og stirret på de skulende røvere.




KAPITEL XII.

Tony gir alarmsignalet.


«Ta ikke igjen, og gjør ikke noget spektakel,» hvisket Jack til Tony da
den første av de fire mænd kom styrtende mot dem og mumlet noget på et
aldeles fremmed sprog.

De blev øieblikkelig omringet og skubbet ind i salongen, hvor de blev
bundet og kneblet og lagt utstrakt på gulvet.

Efter at være kommet på det rene med at der ikke var flere på
aeroplanet, begyndte de fire at rumstere og lete fra den ene ende av
aeroplanet til den anden. Først brøt de op skufferne i salongbordet og
undersøkte i en fart indholdet. Efter at ha revet ut dagboken og en
mængde løse papirer som Longley hadde gjort en del beregninger på,
puttet anføreren alt dette i lommen. De andre undersøkte Longley, som
fremdeles lå bevisstløs, og tok ut av hans lommer nogen breve og en
liten notisbok. Så styrtet de forover til forkahytten, men kom straks
tilbake, synlig skuffet over ikke at ha fundet hvad de vilde.

Anføreren gjorde nu tegn til de andre, som øieblikkelig reiste gutterne
op og tok knebelen ut av munden på dem. Føreren satte et truende ansigt
op og sa på gebrokkent engelsk: «Papirer! Forstår? Papirer!» Så
gjorde han en pause, så skarpt på dem og tilføiet: «Skatten! Penge!
Forstår -- hvad?»

Tony sa ingenting, stod der bare blek og bestemt, mens Jack rystet på
hodet og svarte lavt men tydelig: «Forstår ikke.»

Manden gjentok utålmodig sine spørsmål. Jack rystet fremdeles
uforstående på hodet.

Den samme mand som hadde slåt Longley så han styrtet om, kom nu bort,
så truende på gutten og sa: «Få dig til at snakke! Fort!» Han hævet
armen og så på anføreren som for at be om lov til at slå til Jack.
Men han rystet utålmodig på hodet. De hadde ikke tid til at bry sig
mere med gutterne, som igjen blev kneblet og kastet ned på gulvet.

Derefter fór de fire igjen om og rumsterte overalt. Gutterne kunde høre
dem kaste alt om hverandre i oplagsrummet.

Netop da var det at Tony, som lå på ryggen halvt under bordet, følte
noget under den ene fot. Som et lyn kom tanken om knappen og det
trådløse signal Kerr hadde forklart dem. Kerr hadde jo den lille
mahogniæske i lommen! Tony fik såvidt forandret stilling så han kom
med foten like over knappen, og fik trykket tre ganger på den. Han
ventet et par sekunder, gjentok så signalet.

Hvor Kerr er, må han høre signalet og forstå her er fare på færde,
tænkte Tony.

Føreren kom igjen ind i salongen; men at Tony hadde forandret stilling
litt, vakte ingen mistanke.

«Ingenting finde,» sa han og så ærgerlig på gutterne. Og så med en
vild bevægelse: «Rive istykker! Bryte op! Ødelægge aeroplanet!»

Han ropte til de andre og bad dem skynde sig. Øieblikkelig var de der og
hadde med endel brækjern som de hadde fundet i oplagsrummet.

Føreren pekte mot forkahytten, og avsted styrtet de.

Et øieblik efter hørtes et smeld og klirren av glas. Gutterne forstod
altfor godt hvad de gjorde. De brukte brækjernene for at ødelægge
aeroplanets styreredskaper.

Nok et smeld, sterkere end det første; men guttene lå der hjælpeløse,
kunde ingenting gjøre for at hindre ødelæggelsen. Tony fik bare flyttet
sig litt igjen, så han fik sendt endnu et signal.

Men da, just som han med hælen skulde gjøre det tredje tryk, blev
utgangsdøren sagte åpnet, og Kerrs ansigt, med tusen ængstelige rynker,
kikket forsigtig ind i salongen.

Først fik han øie på Longley, som lå bundet, likblek og med lukkede
øine. Et øieblik efter tiltrak Tony sig ved en liten bevægelse med
føtterne hans opmerksomhet. Kerr fik se ham ligge bundet under bordet.
Han listet sig bort og tok knebelen ut av Tonys mund.

«Hvad er hændt?» støtte ham frem, idet han også løste repene rundt hans
armer og ben.

Tony forklarte det hviskende. I det samme hørtes et skrik fra
forkahytten og lyden av ilsomme skridt; men de så ingen. Kerr fik også
løst repene om Jack. Idet han reiste sig, kom nok et smeld og drøn, og
straks efter hørtes fottrin i gangen mellem forkahytten og salongen.

Kerr løp over gulvet og klemte sig op mot væggen ved siden av døren. En
mand viste sig i døråpningen, anføreren, som ikke så Kerr klemt op mot
væggen, men blev forbauset stående ved at se begge gutterne stå
opreist. Han vilde til at rope på de andre, men i samme øieblik styrtet
Kerr frem og gav ham et voldsomt slag i hodet. Manden stupte fremover
uten at få suk for sig, og blev liggende på gulvet.

Nu hørtes de andre utenfor. Kerr vendte sig om og stod like overfor de
tre andre.

Den første blev stående og måpe av forbauselse, men da han fik se sin
anfører ligge utstrakt på gulvet, løftet han krigersk brækjernet han
hadde i hånden. Kerr løp behændig til siden, undgik slaget, og grep
manden om livet. Men i det samme kom de to andre efter, og den ene fyrte
av et revolverskud. Frygten for at træffe kameraten gjorde ham usikker,
han sigtet feil, kulen gik tversover rummet og støtte mot en av
metalvæggene. Men mens Kerr og hans motstander fremdeles kjæmpet med
hverandre, kom den anden av de to banditter pludselig springende frem
med brækjernet hævet for at slå Kerr i hodet.

Jack så øieblikkelig den fare Kerr svævet i. Uten at betænke sig et
sekund sprang han bort og grep manden i armen, idet han skulde til at
slå.

Han vendte sig om med en ed og strævet for at komme løs; men Jack
klynget sig desperat fast til ham. Manden fik brækjernet over i den
anden hånd, og løftet den for at slå Jack i ansigtet. I samme øieblik
gav revolvermanden, som ikke hadde kunnet komme forbi Kerr og hans
motstander, et varselsskrik og pekte mot indgangsdøren.

Tony så sig også om og fik se to skikkelser krype ind gjennem døren.
Idet de rettet sig op, satte gutterne i et glædesskrik. Det var Sir
Ralph og Dale.

Sir Ralph opfattet øieblikkelig situationen, hævet sin revolver og
skjøt.

Han som var ifærd med at slå til Jack, slap pludselig sit våben og
satte i et smerteskrik. Dale vilde støte til den mand som stod med
revolveren færdig til at skyte på Sir Ralph. Men Dale var for sen;
skuddet gik av, og Sir Ralph tok sig til ansigtet. Der gik en rød stripe
over det ene kind, og der dryppet litt blod. Kulen hadde streifet
kindet, idet den fór forbi ham. Dale skjøt et øieblik efter, og manden
lå der som en bylt.

Kerr, som nu så at der var hjælp at få, fik revet sig løs fra sin
mand, som øieblikkelig satte på sprang ut gjennem døren og forsvandt.
Kerr vilde forfølge ham, men Sir Ralph, som stod med lommetørklædet for
kindet, ropte: «La ham fare!»

Den mand som Sir Ralph hadde såret, viste ikke lyst til at opta kampen,
men rakte armen i veiret til tegn på overgivelse. Dales motstander, som
bare var midlertidig lammet ved det heftige slag i ansigtet, satte sig
op på gulvet og viste et dypt skår under øiet. Da Sir Ralph vendte
revolveren mot ham, gjorde han også tegn til at overgi sig, og Dale tok
fra ham våbenet, som lå på gulvet ved siden av ham. Anføreren, som
Kerr hadde slåt overende, lå fremdeles bevisstløs på samme sted.

Dale og Kerr løftet nu Longley forsigtig op og satte ham på en av
bænkene. Han var fremdeles aldeles hvit og sat med lukkede øine.

Sir Ralph, som bare var ubetydelig såret, sa at de måtte la allesammen
gå. «Vi har ikke tid til at besørge dem ned til byen, og vi kan ikke ha
fanger med os i aeroplanet. Naturligvis er de leiet av Schultz. Da det
ikke lykkedes ham at få «nøkkelen», har han betalt disse til at anfalde
os, i håb om at de skulde finde noget som kunde vise ham hvad han hadde
feilet i.»

«Ja, la os bare se at få dem ut av aeroplanet,» mente Dale også, «så
vi kan komme avsted så fort som mulig.»

«Men de har også ødelagt en hel del nede i forkahytten, fortalte Tony
mig,» sa Kerr.

Dale så forskrækket ut. «Undersøk dette øieblikkelig, Kerr, så vil Sir
Ralph og jeg se til at få kastet ut dette nye mandskapet vort.»

Kerr nikket og skyndte sig avsted.

Nu begyndte anføreren at røre på sig. Sir Ralph kommanderte de andre
til at hjælpe ham, pekte betydningsfuldt på sin revolver og viste mot
døren.

Mere var ikke nødvendig. Støttende sin vaklende anfører gik de straks,
og skulde til at gå ned ad stigen, da Tony husket de papirer føreren
hadde raspet med sig og puttet i lommen. Dale kaldte dem tilbake og fik
papirerne. Derpå så de dem langsomt forsvinde i retning ned mot byen.

Imidlertid fik Dale heldt nogen dråper konjak i Longley, og løste på
snippen, mens gutterne gned hans hænder og føtter. Der kom snart litt
farve i kinderne, og han begyndte at puste dypt og regelmæssig. Nu
åpnet han øinene og så sig forvildet om.

«Alt i orden nu,» sa Dale, «lig bare rolig og prøv at sove igjen.»

Longley syntes at forstå, og lukket straks øinene.

Sir Ralph hadde forsøkt at lukke utgangsdøren, men patentlåsen var
brutt istykker, sa han.

Dale mente det gik an, om det var hele skaden. Kerr kom tilbake og så
lettet ut. De hadde nok gjort en hel del skade, men ikke mere end de
kunde utbedre på en time eller to.

Kerr fortalte dem så om manden som hadde viftet til dem, og så
indbildt Kerr at han hadde «et brev fra en ven» som han skulde hente
nede i byen, om han vilde vente litt. Han hadde da også ventet, indtil
signalet fra aeroplanet hadde fåt ham til at ile tilbake. Manden som
viftet, hadde altså gjort det for at holde ham væk fra aeroplanet.

«Men hvem signaliserte så?» spurte Sir Ralph raskt. Tony blev rød; og
da Jack fortalte at det var Tony som hadde gjort det, fik han ros av sin
far. Likeledes Jack, som Tony fortalte hadde hængt sig fast i armen på
den manden som vilde slåt Kerr.

«Jeg tænker vi var kloke som tok Jack og Tony med os, jeg,» sa Dale.

Sir Ralph sa at han virkelig var stolt av gutterne sine. Men -- der var
altså farer. De fik nok se til at være forsigtigere.

Longley lå fremdeles i dyp søvn; men pulsen slog roligere, så de
håbet det bare var et chok som snart vilde gå over.

De andre gav sig så ifærd med at reparere styrehjulet, kompasset,
låsen, og hvad ellers banditterne hadde set sit snit til at få
ødelagt. Litt over to timer gik med, så var alt i orden igjen. Longley
sov fremdeles. De andre tok sig også en kort hvil, før de igjen fløi
videre.

I journalen blev notert: Den anden flyvning begyndte kl. 6 em. 29de
juli.

Snart forsvandt Murkat med sin takkede kystlinje. Under og foran dem lå
det Arabiske Hav.

Aftensmåltidet, som blev indtat efterat det var blit mørkt, var ikke
egentlig muntert. Alle tanker dreiet sig om Longley som lå der likedan
med lukkede øine.

Men Dale forsikret at han vilde komme sig snart. Han hadde set et
lignende tilfælde med en flyver som hadde fåt et voldsomt støt. Da det
jo ikke var tale om at få Longleys hjælp til at styre, skulde de tre
andre dele nattevakterne mellem sig.

Kl. 10, da Kerr og gutterne kom ind for at lægge sig, lå sjøen
speilblank under dem og glitret som sølv i måneskinnet. Kerr gik bort
til Longley, som nu lå våken. Han grep Kerrs hånd og spurte: «Er vi i
flugt?»

«Ja, og alt er i orden.»

«Men hvad --»

«Ingen spørsmål, kjære ven. Vent til imorgen!» Og han fik Longley til
at drikke et litet glas melk med egg og konjak i.

Dermed la Longley sig lydig til at sove igjen, og i de følgende tre
timer fløi aeroplanet med en fart av 150 km. i timen med kursen mot den
indiske kyst i nærheten av Goa.




KAPITEL XIII.

150 km. i timen.


Præcis kl. 1 var Kerr igjen i forkahytten efter sin tre timers hvile.

Havet lå der fremdeles under dem, koldt og uendelig øde. Sir Ralph gik
nu ind for at hvile, mens Kerr overtok hjulet, og Dale satte sig ned ved
motorerne.

Ikke en lyd hørtes uten motorernes «drum-drum-drum». Dale så Kerr sitte
der og dreie hjulet efter kompasset, indtil han holdt på at sovne av.
Han sprang op og begyndte at drøfte med Kerr spørsmålet om en
luft-passager-rute mellem London og Paris. De tre timer gik igjen. Og
Sir Ralph overtok hjulet, mens Kerr igjen fik sine motorer at passe.

Endnu var intet andet at se end himmel og hav, og aeroplanet fløi videre
i to timer. Litt før kl. 6 kaldte Sir Ralph Kerr over i styrehuset.

«Der har vi kysten,» sa han rolig.

Først ganske svakt, men snart med tydelige linjer kom landet tilsyne.

«Nu ser vi fjeldlinjen reise sig, en vældig grå mur litt inde i
landet,» pekte Sir Ralph. «Det er de vestlige Ghatsbjerge.»

Kort efter passerte de Goa, og ved frokosttid var de på flugt tversover
Indien, en tur som ifølge deres beregninger skulde være tilende ved
middagstid.

Longley var nu så meget bedre, at Dale da han stod op kl. 7, kunde
fortælle ham de sidste begivenheter. Efter frokost blev patienten
hjulpet ind i salongen og lagt på en av løibænkene. Han så temmelig
blek og dårlig ut endnu. Men selv forsikret han at til middag skulde
han være frisk igjen.

Nogen minutter før tolv kunde Dale, som da styrte, se den østlige
kystlinje; et kvarter senere blev motorerne stoppet efter næsten tyve
timers uavladelig arbeide, og aeroplanet landet i utkanten av Redas, den
kystby som Dale hadde telegrafert til om at få fyldt bensin-beholderne.

Under det korte ophold der skrev Tony i sin reiseberetning blandt andet
følgende: «Dale gjorde en storartet landing midt på en øde, brændende
het slette utenfor byen. Støvskyer blæste hele tiden over den. Agenten
som var bestilt til at forsyne os med bensin, gik på utkik da vi kom,
og inden en halv time kom han med kanderne, kjørende i nogen skranglete
vogner. Sammen med ham kom en mængde både indfødte og hvite for at
glane på os.

Alt gik i lynende fart, da vi ikke hadde et minut at tape, og i mindre
end en time fra det vi landet, hadde vi igjen startet.

Dale spurte mange om de hadde set noget til det andet aeroplan. Men alle
sa nei.»

Da selskapet sat ved lunchen, var Redas alt forsvundet, mens aeroplanet
var 9000 fot over den Bengalske Bugt, og pekte med sin grå baug i
retning mot øen Sukara i det Indiske Hav, hvor de håbet at få den
næste «nøkkel».

Efter lunch vilde også Longley være i styrehuset, skjønt han endnu så
blek og medtat ut.

Dale studerte kartet og målte avstanden til Sukara. Det var endnu ca.
1500 km. igjen, en strækning som de mente at kunne klare inden midnat.

«Men hvordan skal vi kunne lande i mørke på ukjendt grund, Dale?»
spurte Sir Ralph.

Flyveren svarte: «Vi får bruke lyskasteren, og kredse om til vi finder
en åpen plads. Vi kan ikke tape alle de timerne til det blir lyst.»

Longley underrettet om at han, før de reiste, hadde søkt at få
indhentet så mange geografiske oplysninger som mulig om de steder hvor
de skulde lande. Og dette sted, Komataja, på øen de nu reiste til, var
en liten landsby 4 à 5 km. ind i landet. Bak byen var fjelde, men han
antok at der mellem byen og havet måtte være opdyrket land, nok til at
lande på.

Det Indiske Hav lå hele tiden 10000 fot under dem og glitret koldt i
det tiltagende mørke. Et par ganger var der falsk alarm om at øen var
isigte, men litt over kl. 10½ ropte Jack, som holdt utkik i
tårnvinduet:

«Jeg har ståt her sikkert i fem minutter og stirret på en liten sort
flek på vandet ret foran os, og den har ikke forandret sig. Jeg skal
vedde hvad dere vil på at det ikke er en sky. Se, far, se, nu blir den
mørkere og større!»

Dale tok frem en natkikkert og stillet den omhyggelig. «Sandelig, Jack
er en veritabel Kolumbus,» sa han og lo; «det er ganske rigtig øen.»

Om landingen på Komataja har Tony i sin dagbok git en utførlig
beretning, hvorav vi tillater os at gjøre et passende utdrag. Den eneste
rettelse vi har tillatt os, er at vi har indskutt et og andet komma og
semikolon.

«Idet vi kom nærmere, så vi at øen var lang og smal, og at vi nærmet os
dens ene ende. Longley, som endnu så temmelig sjaber ut, men selv
forsikret at han var all right, fortalte os at det lille sted Komataja
lå i den ene ende av øen ved foten av et bjerg, en 2-3 km. fra
stranden. Mens jeg endnu syntes vi var langt fra land, stoppet Dale
motorerne og forberedte sig til at lande. Så viste han os sin elegante
«glideflugt». Satte så motorerne igang igjen og kredset rundt for at
finde et landingssted. Far styrte hele tiden lyskasteren. Det klare lys
faldt først på toppene av vældige trær; så der var ikke til at lande.
Far måtte kaste lyset længere ind på øen, mens Dale styrte aeroplanet
langs stranden.

Om et par minutter hadde lyskasteren fundet frem en samling små
firkanter. De lignet mest dominobrikker med sorte prikker; men vi kom
snart efter at det var en klynge enetages huser som lå i den ene ende
av en rydning i skogen. De sorte prikker var vinduer og dører.

Dale dreiet hjulet rundt og satte kursen mot dem. Da vi kom nærmere, så
vi at et stort stykke and var ryddet der, og at lave, hvite træhuser,
små hytter og lange, skurlignende bygninger lå spredt omkring.

Far og Dale var enige om at her måtte de lande. Vi gjorde en rask og
brat nedstigning, og dumpet temmelig hårdt ned akkurat midt på
rydningen.

Hvad der nu hændte, lignet den fornøieligste scene på et teater. Et
øieblik var alt stilt. Ikke en lyd, ikke en bevægelse. Men så, likeså
pludselig som på scenen, begyndte hus og hytter at tømmes. Hvite og
indfødte om hinanden kom myldrende ind i strålen av vor lyskaster. De
fleste hvite hadde kastet frakker over sin natdragt og fåt tøfler på;
men de indfødte hadde ikke brydd sig med nogen slike formaliteter, de
løp omkring aldeles forstyrrede.

Dale og far åpnet døren og ropte av alle kræfter: «Hermann!»

Et øieblik efter trængte en mand sig frem, og kom hæseblæsende frem til
stigen. Det var en tyk, velstående tysker, og viste sig at være netop
vor mand, d.v.s. han som hadde «nøkkelen».

«Næsten unaturlig heldig og letvint,» bemerket Kerr. «Kan ikke tro det
er sundt at få noget i den grad givendes!»

Men den tykke tyskeren begyndte, så snart han hadde fåt pusten igjen,
at røke gemytlig på en av fars store cigarer, og gav os med én gang,
from som et lam, «nøkkelen», efter at vi naturligvis først hadde vist
ham ringen og latt ham skru platen av.

Heller ikke dette ord var meget oplysende. Det lød: «Agt.» «Ikke stort
at reise mange tusen km. for,» sa Dale tørt.

Men far sier vi får vente til vi får alle fire ordene, så forstår vi
vel litt mere.

Kerr kunde forresten heller ikke la være at holde moro med de to ordene
vi hadde fåt. «Giv agt -- på Schultz, blir det vel,» sa han så pudsig
at vi alle måtte le.

Men vi blev snart optat med alvorligere ting. Tyskeren fortalte at det
andet aeroplan hadde landet der forrige dag om morgenen. Schultz hadde
brisket sig på alle måter, men til ingen nytte. Ringen hadde for anden
gang svigtet ham, og han hadde ikke været istand til at få «nøkkelen»,
hvor meget han både lokket og truet.

«Han var mægtig sint,» sa Hermann og smilte ved erindringen om hans
utseende.

Schultz hadde altså øieblikkelig sat avsted i sin flyvemaskine igjen.
De andre mente vi måtte sætte efter ham straks; men far foreslog at vi
først skulde ta os en god søvn, og så diskutere vore videre planer
imorgen, når vi igjen var i flugt.

Forslaget var for fristende for os alle. Vi var dygtig trætte; Jack
også, om end ingen ting i verden skulde fåt ham til at være ved det.

Tyskeren Hermann fik nok en cigar og tok så umådelig høflig avsked
med os.

Én måtte naturligvis holde nattevakt -- vi tænkte på vore erfaringer
fra Murkat. Dale tilbød sig at ta den første. De andre skulde løse av.
Longley vilde også, men blev enstemmig forbudt det.

Og dermed godnat!» ender Tony sin beretning.

Kl. 6 næste morgen, efterat tyskeren hadde været der igjen for at si
farvel, og rimeligvis for at bli budt endda en av Sir Ralphs cigarer,
hævet aeroplanet sig igjen og begyndte sin 9000 km.s flyvning til
Rigiøerne i det sydlige Stillehav, hvor den tredje «nøkkel» var at få.
Ruten lød på: tvers over Malacca-strædet, over halvøen Malaga, og så
tvers over det sydlige Kinesiske Hav.

Efter frokost holdt Sir Ralph krigsråd i forkahytten. Han fremholdt, at
da Schultz jo nu måtte ha forståt at han ingen chance hadde til at få
«nøklerne», måtte de se at sætte sig i hans sted og finde ut hvad han
nu agtet at foreta sig.

Longley, som nu var omtrent sig selv igjen, erklærte at hvis han var
Schultz, vilde han vente til de andre hadde fåt «nøklerne» og fundet
skatten, og så søke at røve den fra dem.

«Ganske rigtig. Netop det tænker jeg de kjeltringerne vil gjøre,» var
Sir Ralph enig i.

«Vi må derfor betale med samme mynt,» sa Dale. «Jeg vet ikke hvordan de
er utstyrt med hensyn til våben, men jeg er ialfald sikker på at de
ikke har en bedre kanon end vor.»

Tre utdrag av journalen vil vise aeroplanets reise de næste tyve timer.

«I mørkningen 31te juli -- passerer Borneo.»

«Kl. 8 efterm. 1ste august -- kysten av Ny-Guinea i sigte.»

Efter frokost stod gutterne sammen med sin far og så ut på de vilde,
øde og ubebodde trakter under dem. «Her er endnu uopdagede regioner,»
forklarte Sir Ralph. «Nogen av indbyggerne her er berygtede
menneskeætere.»

«Får håbe ikke Kerr stopper motorerne sine netop her, da,» sa Jack
tørt.

Efter lunch stod Sir Ralph igjen i tårnvinduet med sin kikkert.

Han hadde en tid holdt øie med en høide som han nu tydelig kunde se.

Han vendte sig bråt: «Dale, kom hit litt, er De snild.»

Sir Ralph gav ham kikkerten.

«Se på den høiden. Der er en rydning under den. Ser De noget der?»

Dale stillet kikkerten og sa om et øieblik rolig: «Der ligger et
aeroplan og hviler på den rydningen. Jeg ser det tydelig.»

«Se igjen!» foreslog Sir Ralph.

Dale tok kikkerten: «Et monoplan! av gråt metal. Rørformet gondol.
Og -- ved Jupiter! kuppelformet styretårn!»

«Netop, ja. Maken til vort, ikke sandt?» spurte Sir Ralph.

«De tror --?»

Sir Ralph smilte.

«Jeg tror, min kjære Dale, at vi vil finde vor ven Schultz der nede på
den rydningen.»




KAPITEL XIV.

Kampen i skogrydningen.


Dale tok igjen kikkerten og så nøie på monoplanet.

«Det ser ikke ut til at ha tat skade på noget vis. Både bæreflaterne
og skroget ser i hvert fald ut til at være i orden. Det må være en
motorskade de er gåt ned for at reparere.»

Sir Ralph vilde svare, men blev avbrutt av Longley, som spurte hvad i
alverden de stod og stirret så intenst på.

Sir Ralph vendte sig smilende: «Kom selv og se.» Tilføiet så til Dale:
«Mon vi ikke burde styre litt nærmere?»

Dale var enig; og da han hadde tat Longleys plads ved hjulet, svinget
han aeroplanet i retning mot høiden over rydningen.

Longley stod imidlertid aldeles fordypet og stirret gjennem kikkerten
på det fremmede aeroplan. Det gik et par minutter før han uttalte sig.
Så kom det, vel overveiet og sikkert: «Det der aeroplan er bygget efter
vore tegninger. Kan ikke være noget andet. De har øiensynlig valgt den
rydningen som et heldig landingssted, hvor de kunde få reparert
skaden.»

Gutterne, som hadde fåt høre den store nyhet, forlangte at få se i
kikkerten, de også.

Dale styrte ret mot høiden, som var et godt landemerke; og de nærmet sig
hurtig stedet.

Jack, som stod med kikkerten, mens Tony utålmodig ventet på sin tur
til at få se, satte i et forbauset utrop, og vendte sig raskt mot de
andre: «Der kommer en mængde små røksøiler ut fra aeroplanet. Sandelig
tror jeg ikke de skyter!» ropte han ophidset. «Se far, se du!»

«Din lille sensationsmaker!» sa Sir Ralph leende, men tok allikevel
kikkerten.

Monoplanet var nu blit synlig også uten kikkert; men nogen detaljer
kunde de endnu ikke se med blotte øine.

Bare Jack, som så ualmindelig skarpt, utbrøt igjen, endda mer ophidset:
«Jeg ser røkskyer nu, uten kikkert også. Jo, jeg gjør! Kan ikke du,
Tony? eller Longley?»

Begge forsikret nei; men nu sa Sir Ralph bestemt: «Jack har allikevel
ret. Det ser ut som om de skyter fra en platform bak styretårnet.»

«Naturligvis maken til vort tårn,» sa Longley. «Men hvad gjælder det,
Sir Ralph? Kan De se hvad de skyter på?»

«Ikke nu ialfald kan jeg se det. Jeg kan ikke se nogen på rydningen.
Men om et minut eller to må vi være nær nok til at kunne overse alt.»

«Sæt litt mere fart på, Dale!» ropte Longley.

«Har så gjort,» var svaret.

«Nu kan jeg også se røkskyerne,» ropte Tony. «Der kom tre like efter
hinanden.»

Longley hadde også set disse. Aeroplanet styrtet nu avsted med så stor
fart at de snart tydelig kunde iagtta den scene de så ivrig hadde
speidet efter.

Rydningen i skogen var langagtig, og kunde vel være 2 à 300 meter på
det bredeste. Den lå som en oase i en uhyre strækning av tætpakket
skog, like ved foten av et brat berg, hvis top var næsten flat.
Monoplanet, som de nu tydelig kunde se ligge der med vidtutspredte
vinger og tilspidset skrog, var kommet ned omtrent i midten av
rydningen. Og hvert minut så de nu tydelig uten kikkert at røksøiler
steg op fra et punkt øverst på skroget, like bak tårnet.

«Men hvad er det de skyter efter?» spurte Longley igjen. «Der er jo
ingenting at se i nærheten av dem nu heller.»

«Gi mig kikkerten, Tony,» sa Sir Ralph og begyndte at se gjennem den,
holdende den så støtt som den sterke fart tillot. Men førend han kunde
få sagt hvad han så, ropte Jack igjen: «Jeg spør, far, hvad er de
mørke flekkerne i kanten av rydningen for noget? De var ikke der for et
øieblik siden.»

«Du har ret, det var de ikke,» svarte Sir Ralph. «Men nu er mysteriet
opklaret, Longley. Den flyvemaskinen blir angrepet av de indfødte. De
har nu samlet sig ytterst i rydningen for at styrte mot dem, tænker jeg.
Og de på monoplanet søker at holde dem tilbake ved sine geværskud.»

«Det vil de ikke længe være istand til, det jeg tror,» sa Longley rolig.
«En hel horde av de indfødte er der jo alt, og jeg tænker der snart
kommer flere rundt omkring fra. Jeg indser ikke hvorledes de skulde
kunne motstå et slikt stormangrep. I ethvert fald misunder jeg dem ikke
stillingen.»

«Mon de har en maskin-kanon? Kan dere si mig det?» ropte Dale fra
styrehjulet. Han hadde opfattet så meget av samtalen at han var med.

«Endnu er det ialfald bare geværild,» svarte Sir Ralph. «Jeg ser ikke
noget tegn til en kanon på aeroplanet.»

Dale mente at om de hadde nogen, vilde de nok bruke den. Og hvis de ikke
hadde, så trodde han ikke at de vilde være istand til at holde de vilde
borte med en to-tre rifler.

De var nu kommet så nær at de alle tydelig så hvad der gik for sig.
De på det strandede monoplan dukket sig ned på platformen bak
styretårnet og fyrte gjentagne ganger mot de indfødte, som nu
øiensynlig planla en øieblikkelig storm mot flyvemaskinen. De stod nu
opstillet både foran og på siden av den.

«Hvad nu, far?» spurte Jack. «Har du tænkt at hjælpe dem?»

Sir Ralph så med et ironisk smil på Dale og Longley før han svarte.
«Sandelig, Jack, du får vente og se. Vi må komme litt nærmere før vi
kan overse alt og få bestemt os. Det er en nokså eiendommelig
situation pludselig at være kommet op i for os.»

Pludselig ropte Tony: «De begynder at komme frem fra skogen. Se, fort!
Det må være mange hundrede av dem. Se, nu løper de alle!»

De andre vendte sig mot vinduet.

«Et stormangrep, akkurat som jeg tænkte det, ja,» sa Sir Ralph. «Men vil
de kunne stanse dem med de geværene, det er spørsmålet?»

Sterkt foroverbøiet kom de indfødte fremover. Set ovenfra så det ut som
bitte små brune maur kom krypende frem fra trærne. I tre forskjellige
flokker sprang de frem over rydningen, de første 50 meter eller så uten
nølen eller stans, men da der så kom små ondskapsfulde røksøiler fra
monoplanet, stanset her og der en av de små springende tingester og
blev stående ubevægelige, mens de fleste lot sig rive med av den
bølgende angrepsmasse som fløi mot flyvemaskinen.

«De bruker sine våben godt og vel beregnet,» måtte Sir Ralph indrømme.

Jo nærmere de indfødte kom aeroplanet, desto voldsommere blev ilden fra
platformen. En stadig økende masse av faldne hindret fremrykningen, og
man kunde se de forreste begynde at sagtne løpet.

«De vil få stanset dem denne gang. De vilde liker ikke den geværilden,»
sa Sir Ralph.

Ikke før var det sagt, før den fremrykkende linje blev brutt, og de
indfødte styrtet hodekulds tilbake til skogranden, forfulgt av de
dræpende kuler fra monoplanet.

Men dette var bare en frist, forstod de. Sir Ralph mente at ved næste
angrep vilde der komme mange flere, og da vilde ikke nogen slags
geværild kunne stanse dem.

«Nu er tiden kommet for os til at blande os i det, ikke sandt, Sir
Ralph, siden vi ser den vanskelighet de er kommet op i?» ropte Dale fra
styrehuset. Han hadde stanset farten merkbart, og de bevæget sig nu
nedover mot rydningen.

«Jeg er glad ved at høre Dem si dette,» svarte Sir Ralph. «Selv om de
dernede er Schultz og hans kompani -- og det tror jeg ikke det er nogen
tvil om -- så kan vi ikke la disse vilde massakrere dem uten at løfte
en hånd for at hjælpe dem. Det er utelukket.»

«Det er jeg også enig i,» sa Longley, «endda jeg tviler på om Schultz,
hvis han var i vort sted, vilde ha set noget av alt dette der nede, men
bare fløiet videre.»

«Det tror jeg gjerne han hadde gjort,» sa Sir Ralph, «men det kan jo
ikke ændre noget i vor handlemåte. Vi får se at bære os ad som
mennesker.»

«Det er min mening også,» sa Dale alvorlig. Derpå vendte han sig
smilende til Longley: «Dette vil altså si at du blir nødt til at få op
den ertekanonen din bak i aeroplanet, og det litt rapt, og så vise os
om du er en virkelig skytter eller en ret og slet dilettant.»

«Godt,» sa Longley smilende igjen. «Er der så nogen frivillige som vil
hjælpe mig med at få kanonen op?»

«Jeg!» ropte Jack strålende av iver.

«Jeg også -- å la mig få lov!» bad Tony.

Sir Ralph vilde protestere, men Longley sa han vilde stå inde for at
ingen av de to små blodtørstige slyngler skulde komme til skade. «De
kan også være til nytte for mig ved at hente ammunition fra
oplagsrummet.»

«Bravo, Longley!» ropte Jack henrykt.

«Vil så De ta kommandoen, Sir Ralph?» spurte Dale. «Jeg er styrmand, og
Longley manøvrerer kanonen; men vi må ha en til at dirigere det hele.»

«Men hvorfor skal jeg?» Sir Ralph vilde protestere.

«Jo, fordi De forleden nat fortalte mig, da vi hadde vakt sammen, at De
har været med i flere sammenstøt med de vilde. Så denne jobben må bli
Deres,» forsikret Dale.

Sir Ralph lo, men måtte gi sig, og begyndte øieblikkelig at gi nogen
ordrer, mens Longley og gutterne skyndte sig til kanonrummet bak
salongen. Der begyndte de straks at operere med en stang og fik skjøvet
til side en lem i taket, hvorigjennem kanonen skulde heises op.
Imidlertid var Jack instruert til at dreie et hjul som fik både kanonen
og platformen til at hæve sig langsomt op fra gulvet. Mens disse to var
optat med dette, blev Tony sendt ind i oplagsrummet for at finde kassen
med de små eksploderende bomber.

Sir Ralph stod ved tårnvinduet og så ut. «Hvor høit er vi nu, Dale?»

«Tusen fot. Vi har dalet de sidste fem minutter.»

«La os gli ned til omtrent hundrede fot,» befalte Sir Ralph. «Sæt så
motoren igang igjen, og hold os langsomt svævende. Min plan er at vi
skal kredse om rydningen så langsomt som mulig for at kunne gjøre god
bruk av kanonen, om det behøves.»

«Godt,» svarte Dale og ringte for at få motorerne stoppet. Ordren blev
øieblikkelig lystret av Kerr, som forresten svævet i den sorteste
uvidenhet om hvad der gik for sig. Han hadde bare hørt en tilfældig
bemerkning nu og da, og fåt en forklaring i farten av Longley om
hvorfor han begav sig til kanonrummet.

I samme nu motorerne stoppet, stupte aeroplanet så brat ned, at Sir
Ralph måtte gripe fat i messingrækverket rundt tårnvinduet for ikke at
tape balansen.

Stille og støtt gled aeroplanet nedover. Dale stod med hånden på
rattet, færdig til at stanse nedstigningen i samme øieblik de nådde den
høide Sir Ralph hadde bestemt.

Rydningen så ut som et ovalt grønt teppe, nydelig bredt ut mellem de
omstående trær. Den var nu ret under, og syntes at løftes hurtig op mot
dem.

Sir Ralph ropte pludselig: «Nu har mændene på monoplanet set os! Det
ser jeg på deres bevægelser. Men jeg tror ikke de vilde har fåt øie
på os. De må være altfor optat av sin nye angrepsplan til at ha fåt
tid til at se op.»

«Fem hundrede fot,» meldte Dale. «Nu stanser jeg.»

«Godt,» svarte Sir Ralph, ropte så raskt: «Jeg hadde altså ret. De
vilde tænker virkelig på et angrep. De danner linje i ly av trærne. Vi
må se at få spændt benene unda dem nu, ellers kommer de myldrende ind
i flyvemaskinen om et minut eller to. Gå ned til to hundrede fot, Dale,
så nær jorden som De kan, uten at røre trærne.»

«Nu er vi der,» lød det straks efter. «Jeg stanser glidningen og krydser
så lavt jeg kan over rydningen.»

«Det er godt. Og så var det kanonen da.»

Han gik over til talerøret, som stod i forbindelse med kanonrummet. Han
blæste ned i det, lyttet et øieblik, nikket så og talte hurtig ned i
røret: «Ja, jeg hørte godt. Kanonen er alt oppe og ladd. Var det ikke
så? Udmerket! Men hør nu, Longley. Dale styrer ret op over rydningen og
flyver så lavt som mulig. Hvis dette pakket har begyndt at styrte frem
idet vi passerer dem, så gi dem en bombe så fort De kan, først den ene
flokken, og så den anden. Eftersom jeg kan se, vil de denne gang styrte
frem i to partier, et fra hver side. Og naturligvis må De gi dem en
dosis til, om det er nødvendig. Så vil vi gjøre helt om, og gi dem
samme behandling fra den anden kant, hvis det behøves. Vil De være så
venlig at gjenta dette? Godt!»

Sir Ralph hængte røret på sin plads. Telegrafklokken ringte, og
motorerne blev sat igang. I det samme ropte Dale:

«Der er de ute, Sir Ralph! I hundredevis! De løper som bare pokker!
Og ved Jupiter! der skyter de fra monoplanet også!»

Sir Ralph sprang til vinduet. De var nu bare 150 fot over jorden, og
skulde netop flyve tvers over rydningen i den ene ende av den. Midt på
den åpne plads, og med agterenden mot dem, stod det strandede monoplan.
På platformen bak styretårnet lå et halvt dusin mænd, tre på hver
side, med geværerne støttet mot rækverket.

Magre og kobberfarvede, slanke og rapfotede, med foroverbøide hoder, fór
de indfødte over sletten. I hånden hadde de kortskaftede spyd. Hvert
øieblik tumlet en overende med krampagtige armbevægelser, og lå der som
en skutt hare, mens deres kamerater hensynsløst stormet videre. De var
nu kommet over sin rædsel for geværkulerne, og fuldstændig likeglade med
livet løp de med brændende øine, bare optat av at nå sit mål.

«De fyrene på monoplanet kunde likeså godt bruke korkepistoler, så
håbløst er det for dem at få stanset det angrepet med de våben de
har,» erklærte Sir Ralph. «Men hvor er nu vor skytter? Skulde det ikke
nu være hans tur til at optræde, Dale? Jeg vil spørre ham i talerøret.»

De var nu bare 100 fot oppe, og fløi like over krigsscenen, idet Sir
Ralph forlot vinduet og grep talerøret. Men i det samme lød der et
smeld.

«Ved Jupiter! Se på det, Sir Ralph!» ropte Dale fra styrehuset. Sir
Ralph slængte røret fra sig, sprang tilbake til vinduet og så straks et
gapende hul i de vildes tætpakkede rækker til venstre. Og indhyllet i
blå røk lå over et dusin skikkelser ubevægelige i en halvcirkel.

Forfærdet over dette uventede myrderi, sagtnet de andre farten litt.
Idet de så op, fik de så endelig øie på det grå uhyre i luften som
hadde sendt denne dødbringende tordenkile ned blandt dem. De som ledet
angrepet, stirret forfærdet op i luften og sprang ganske langsomt,
stanset derpå rådvilde, mens de bakenfor i ren panik klumpet sig
sammen.

Førend de fik tid til at komme sig igjen, lot kanonen påny høre fra
sig, skarpt og ubarmhjertig. Longley hadde svinget den om til den anden
side for at nå de indfødte som styrtet fremover til høire.

Bomben, som var liten, men av stor kraft, kom ikke med fuldt så stor
præcision som den første. Istedenfor at falde ned i den forreste linje
av de fremstormende, som Longley hadde ment, traf den jorden og
eksploderte en meter eller så foran dem.

Men virkningen var likeså ødelæggende som om den var faldt ned mellem
dem. Ikke mer end et halvt dusin faldt denne gang, men eksplosionen like
foran dem, og jorden som sprutet tilveirs, forfærdet de indfødte i
høieste grad. Også disse stanset like så rådvilde som de første,
og stirret i undrende rædsel op mot den gådefulde angriper der oppe.

Mens flyvemaskinen svævet majestætisk mellem de to flokker av krypende
vilde, ropte Sir Ralph over til Dale: «Sving nu, så fort De kan. Det
pakket der nede vil nu overveie situationen. Det _kan_ hænde at de har
nok med denne ene dosis, og flygter. Men jeg tror heller de tar sig
sammen om et øieblik og vil risikere nok et angrep. Altså må vi komme
ret over sletten en gang til, og pepre dem påny hvis det behøves.
Longley gjør god nytte ved den kanonen, Dale, ikke sandt?»

«Han er en fuldstændig virtuos til at bruke den,» svarte Dale og smilte.
Derpå adlød han Sir Ralphs ordre, og styrte som han hadde sagt.

Imidlertid snakket Sir Ralph med Longley i talerøret: «Sandelig, nu
skulde nogen av vore torpedobåtfolk ha set os! De vilde ha drømt om
luftkrig inat og våknet op dyvåte av sved! Ja -- all right; Dale
flyver over dem igjen, og hvis vore svarte venner dernede skulde trænge
litt mere av samme slags, vil De så gi dem en omgang til? Godt!»

Sir Ralph gik tilbake til sit vindu, og så nu at de ordnet sig til at
gå ret over sletten. Han så at mange av dem endnu var ubestemte og
like så nær på at ta flugten. Men han så også at et halvt dusin
kraftige, brune karer med vilde bevægelser og løftede spyd fór om mellem
de vaklende og øiensynlig ophidset dem til fortsat kamp.

«Formodentlig anførere, eller kanske shamaner,» forklarte Sir Ralph
raskt. «De prøver sikkert at stive dem op til at ta imot mere pludselig
død fra det høie.»

«De får dem nok til,» ropte Dale. «Se, nu sætter de sig alt i
bevægelse.»

Og det var virkelig så. Langsomt i begyndelsen, og med skulende blik op
mot fienden i luften som begyndte at nærme sig dem igjen. Men snart fik
de sit mod igjen og satte avsted i fuldt løp.

Den anden flok, som imidlertid hadde lusket om på den anden side av
monoplanet, blev nu som hypnotisert av de andres heltemodige eksempel,
og styrtet pludselig frem i rasende fart, de også.

Den sprutende ild fra monoplanet syntes nu næsten at være dem aldeles
likegyldig, uagtet den ene efter den anden av dem sprat op for at falde
livløs om.

«Godt gjort! De fyrene er av rette sorten!» sa Sir Ralph beundrende.

«Ja -- har aldrig set maken, ved Jupiter!» forsikret Dale.

Men nu kom deres kanon igjen med sin myndige, skarpe tale for tredje
gang.




KAPITEL XV.

De indfødte blir slåt tilbake.


Aeroplanet var nu like ved og omtrent i samme høide som de indfødtes
baktrop. Men istedenfor at styre like over dem, svinget Dale litt til
høire, forat Longley skulde få bedre oversigt og la sin bombe falde der
hvor den vilde gjøre mest ødelæggelse, d.v.s. midt i de forreste rækker.

Akkurat der faldt også bomben. Og idet den eksploderte i et eneste
virvar av røk og støv og vaklende brune skikkelser, fór den dræpende
frem gjennem de tre, fire forreste rækker.

Virkningen var forbløffende. Tolv, fjorten mand blev grusomt rammet og
slynget væk. Men rækkerne fyldtes øieblikkelig. Ingen pause, ingen
nølen. Raseriet drev dem bare videre frem.

«Ved Jupiter, Sir Ralph!» ropte Dale. «Denne gang gir de sig ikke.»

Sir Ralph nikket rolig og vilde svare, da der igjen kom et smeld fra
deres kanon. Denne gang hadde Longley rettet skuddet mot den anden flok,
som angrep fra den motsatte side av det strandede monoplan. Også denne
gang blev der et gapende hul i rækkerne. Men også her blev hullet
øieblikkelig fyldt av nye, som rasende kastet sig ind i kampen.

Men nu var aeroplanets stilling blit mindre heldig. Sir Ralph blev
straks opmerksom på det og kommanderte høit og klart: «Sving
aeroplanet, Dale, så fort som mulig! Vi må bakenfor flyvemaskinen
dernede, forat Longley kan få sendt dem det avgjørende skud. Men fort!»

Og med slik pludselig heftighet blev de svinget rundt, at Sir Ralph
måtte gripe i vindusrækverket for ikke at bli kastet overende. I det
samme så han den lange, grå vinge tilhøire for tårnet bøie opover
indtil den stod næsten ret op og ned i luften, på samme tid som den
venstre vinge bøides så dypt ned at den næsten slæpte langs jorden.

I denne stilling svinget aeroplanet rundt. Det så vitterlig ut som om
det stod og dreiet rundt på den ene vingespids. Gulvet i styrehuset
stod på ende, som om det pludselig vilde agere væg.

Den mesterlige manøvre hvirvlet dem op i midten av rydningen. Og her så
de snart at det strandede aeroplans stilling var blit kritisk. Begge
flokker var nu nådd frem til det. De yret omkring det, og de indfødte
slynget sine korte kastespyd efter de mænd som dukket sig ned på
platformen over dem, mens nogen prøvde på at klatre opover skroget.

Men disse bestræbelser blev der foreløbig sat en stopper for. Stigen var
naturligvis heist op, og de forsøkte forgjæves at få tak i noget at
klatre efter.

En del av dem styrtet så til agterenden; den lå litt lavere. Og her
lykkedes det virkelig nogen at få kravlet sig op på skroget; men idet
de reiste sig, gled de på de glatte metalplater og nedover mot
platformen. De som stod der og så den nye, overhængende fare, brukte
sine automatiske pistoler med beundringsværdig dygtighet. En av dem lå
jamrende med et spyd gjennem benet; men de andre åpnet en ødelæggende
ild mot de vilde, som kom kravlende og glidende imot dem.

Tumlende bakover og til siden gled en 10-12 stykker av dem hylende og
jamrende hjælpeløst ned på jorden.

I denne kritiske situation, da virkelig de på platformen var i stor
fare, var det at Longleys kanon igjen tok tilorde. To ganger, like efter
hinanden, lød et skud. De indfødte, som igjen fik føle deres ødelæggende
virkning, begyndte at vike. Og efterat endnu fire bomber var eksplodert
mellem dem, begyndte de at ta flugten. Først bare en del, mens andre
fremdeles kjæmpet med fortvilelsens mod.

Under dette, og mens der endnu var nogen nølende tilbake, kom nok en
velrettet bombe. Dette blev avgjørende. I den skrækkeligste forvirring
fór resten ind i skogen og søkte ly bak trærne.

Sir Ralph så smilende på Dale: «Det der var en ordentlig tørn.»

Der blev så holdt krigsråd om hvad der videre var at gjøre. De hadde
gjort sin pligt ved at hjælpe mandskapet på den anden flyvemaskine mot
de indfødte. Skulde de så flyve direkte videre? Eller skulde de lande
på rydningen et øieblik, de også, for at få en hyggelig passiar med
skurken Schultz?

Det var Sir Ralph som hadde fremsat disse spørsmål.

Dale lo og svarte: «Personlig vilde det være mig en utsøkt nydelse at
høre Dem si vor ven Schultz nogen rigtig drøie sandheter, Sir Ralph!»

Sir Ralph tilstod at det også var fristende for ham. «Vi måtte da
naturligvis tydelig la ham forstå, at om han ikke holder sig væk fra os
herefter, vil der ikke bli vist ham nogenslags barmhjertighet. Han
skjønner vel bedre hvad det vil si nu, som han har set nogen av Longleys
meritter med kanonen. Ja -- så sandelig vil jeg benytte anledningen til
at snakke med den slyngel!»

«Godt,» sa Dale, «så lander vi her så nær de andre som mulig. Men vi
holder motorerne gående, så vi kan stikke av igjen såsnart De har
skjeldt skurken ut.»

Mens Dale manøvrerte nedover, gik Sir Ralph over til Longley og
gutterne.

Både Jack og Tony var alvorlige og forfærdede over det skuespil de
hadde været vidne til. «Far -- hvor mange av de indfødte har vi dræpt?»
spurte Jack.

«å, en hel del, er jeg bange,» svarte han alvorlig. «Men vi var jo nødt
til at hjælpe de hvite, og vi kunde ikke tillate at de blev overvundet
og pint av disse vilde menneskene.»

Gutterne var fremdeles stille. Men efterat Sir Ralph hadde komplimentert
Longley for hans udmerkede arbeide, begyndte han at fortælle om deres
sidste plan, at lande en stund her for at snakke med dem på det andet
aeroplan.

«Når så er, får jeg nok bli stående her ved kanonen,» erklærte
Longley bestemt. «Ikke tør jeg tro de kjeltringerne et minut, ikke
engang like efter at vi har reddet dem fra at bli massakrert av de
vilde. Svindlere av Schultz's type _kan_ simpelthen ikke gjøre andet end
skurkestreker.»

Sir Ralph nikket alvorlig: «Jeg er enig med Dem, Longley. Jeg vil bare
kortest mulig forklare dem, at det blir værst for dem selv, om de nu
ikke holder sig væk fra os. Dale og jeg vit føre forhandlingen fra
platformen. De holder Dem skjult her med gutterne. Det er jo ikke
nødvendig at de får vite derover akkurat hvor mange vi er her ombord.

Hvad et pludselig forræderi angår, så indestår jeg for at jeg skal
kunne beskytte både mig selv og Dale mot det.»

«Hvad mener du med det, far?» spurte Jack.

«Bry dig ikke med det, lille hr. nysgjerrigper,» svarte han smilende.
«Bli du bare her og hjælp Longley.»

Dermed gik Sir Ralph. Men førend han gik ned på platformen, gik han
indom oplagsrummet.




KAPITEL XVI.

Forræderi.


Imidlertid hadde aeroplanet gjort en elegant halvcirkel, og med baugen
nedover gled den sagtelig mot rydningen.

De på den anden flyvemaskine hadde nu fåt sin sårede kamerat med ned,
og et par stod på platformen og stirret på det dalende aeroplan. De
indfødte var ikke at se mere noget sted; de var som sunket i jorden.
Bare de lemlæstede brune skikkelser som lå strødd utover sletten,
mindet uhyggelig om det blodige skuespil.

I en jevn glidning førte Dale aeroplanet mot jorden, og et minut eller
så før det berørte den, hævet baugen sig litt. Like bakenfor, og litt
til høire for det andet aeroplan, støtte de mot jorden.

«Just ikke noget terræn til at lande på dette, ved Jupiter!» ropte
flyveren ærgerlig. Gulvet han stod på, gik op og ned, idet de humpet
fremover stok og sten. Farten sagtnet dog litt efter litt, og aeroplanet
blev stående næsten side om side med det andet; ikke mer end en meter
eller to mellem vingespidserne på dem.

«Hold øie med alt her, vil du Kerr?» ropte Dale og sprang ned fra
styrehuset.

Det skal jeg nok, svarte ingeniøren. «Men dere tar vel endelig pistoler
med?»

«Naturligvis -- vær bare ikke bekymret for os,» svarte Dale, og gik så
med Sir Ralph op ad den stige som førte til platformen oppå skroget.
Idet de nu stod like overfor den anden flyvemaskine, fik de øie på to
mænd der.

Den ene var firskåren, svær og klumpet av figur, og hadde et mørkt,
busket skjeg, som helt skjulte det nederste av ansigtet. Den anden var
slankere bygget og litt høiere; også han så ut til at være en kraftig
fyr. Han var glatraket og blek. Begge var klædt i ledige blå
arbeids-dragter.

«Det der er Schultz, den hovne tosken,» hvisket Sir Ralph. «Og den anden
burde De selv kjende igjen, Dale.»

«Javist, gjør jeg,» mumlet flyveren. «Sidst jeg så ham, var på
Girdlestone Hall. Deres tjener!»

Sir Ralph nikket smilende, ropte så temmelig ironisk, men klart og
tydelig over til dem på flyvemaskinen: «Nei se, goddag, hr. professor!»

Tyskeren vak op ved denne uventede hilsen, og pustet kinderne op, så
øinene bare blev to streker i det fete, dorske ansigt. Han hadde
vanskelig for at finde et passende svar, foretrak derfor at late som om
han ikke hadde hørt rigtig.

«Hvad for noget De sagde?» sa han med sterk dialekt og dyp, grøtet
stemme.

Sir Ralph lo. «Det kan igrunden være det samme. La os gå over til
forretningerne straks.»

«Forretning -- ja vel,» svarte tyskeren. «Men husk jeg kjende Dem
begge to.»

«Det er godt,» svarte Sir Ralph fremdeles smilende. «Men De ser ikke
netop ut til at være overvældet av taknemmelighet mot os fordi vi har
frelst Deres liv,» kom det ironisk.

«Taknemmelig -- ach ja, naturligvis. Men nu vil De vel blive her hos os
til vore motorer blive istand?»

«Kunde ikke falde os ind,» svarte Sir Ralph raskt. «Vi flyver om et
minut. Men jeg vil bare si Dem det, at når vi brukte vor kanon til
hjælp for Dem, så var det bare fordi vi som skikkelige mennesker ikke
kunde undgå det.

