

Sellanrå er ikke længer et øde Sted, her er syv Mennesker med småt og
stort. Men i den korte Tid Slåtten stod på kom det også en og anden
Fremmed, Folk som skulde se Slåmaskinen, Brede naturligvis som
Førstemand, men også Aksel Strøm kom og Naboerne nedenfor helt ned til
Bygden. Og fra andre Siden av Fjældet kom Oline. Hun var uforgjængelig.

Oline kom heller ikke denne Gang uten Nyheter fra sin Bygd, hun møtte
aldrig tom op: nu var Regnskapet hans Gammel-Sivert gjennemgåt og det
fandtes ingen Formue efter ham! Intet!

Her knep Oline Munden sammen og så fra den ene til den andre: Nå, gik
det ikke et Suk gjennem Stuen? faldt ikke Taket ned? Eleseus var den
første som smilte: Hvorledes er det, heter ikke du efter han Sivert
Morbror? spør han dæmpet. -- Lille-Sivert svarer like så dæmpet: Jo.
Men jeg forærte dig alt som faldt efter ham. -- Hvormeget var det? --
Mellem fem og ti Tusen. -- Daler? ropte Eleseus pludselig og hærmet
efter Sivert.

Oline syntes vel ikke at Stunden var til at spøke i, å hun selv var
blit så snytt og endog ved Gammel-Sivert sin Kiste hadde hun opbydd al
sin seige Kraft og grått Tårer. Eleseus visste jo selv bedst hvad han
hadde skrevet: så og så meget til Oline, en Støttestav i hendes
Alderdom -- hvor var Staven blit av? Lagt over et Knæ og brutt.

Stakkars Oline, hun kunde gjærne ha arvet litt, det vilde ha blit det
eneste gyldne Glimt i hendes Liv! Hun var ikke forvænnet. Øvet i Ondt,
javel, vant til at stride sig frem med Knep og Småbedragerier fra Dag
til Dag, stærk alene ved at sprede Sladder, ved at gjøre sin Tunge
frygtet, javel. Men intet vilde nu ha kunnet gjøre hende værre, en Arv
mindst av alt. Hun hadde i hele sit Liv arbeidet, hadde født Børn og
lært dem sine egne få Håndgrep, tigget til dem, kanske også stjålet
til dem, men berget dem -- en Mor i de små Forhold. Hendes Ævner var
ikke ringere end andre Politikeres Ævner, hun virket for sig og sine,
talte for Stunden og reddet sig, tjente hjem en Ost på det, en
Håndfuld Uld på det, også hun kunde leve og dø i banal og uoprigtig
Slagfærdighet. Oline -- kanske Gammel-Sivert et Øieblik hadde husket
hende som ung, som pen og rød, men nu er hun gammel og vanskapt, et
Portræt av Ødelæggelsen, hun skulde været død. Hvor skal hun jordes? Hun
har ikke sit eget Familjegravsted, hun blir sandelig sænket ned i en
Kirkegård til lutter fremmede og ukjendte Benrester, der havner hun.
Oline, født og død. Hun var ung engang. En Arv til hende nu på
Faldrepet? Javel, et eneste gyldent Glimt, og en Trælkvindes Hænder
vilde ha foldet sig et Øieblik. Retfærdigheten vilde ha indhentet hende
med sin sene Løn fordi hun tagg til sine Børn, kanske også stjal til
dem, men ialfald berget dem. Et Øieblik -- og Mørket vilde atter herske
i hende, Øinene skule, Fingrene lete: Hvormeget er det? vilde hun si,
ikke mere? vilde hun si. Hun vilde atter ha Ret. Hun var mange Ganger
Mor og realiserte Livet, det var stor Løn værd.

Alt slog feil. Gammel-Sivert sine Regnskaper var nu efter Eleseus'
Gjennemsyn blit nogenlunde greie, men Gården og Kua, Naustet og Noten
kunde snaut nok dække Underbalancen i Kassen. Og at det i det hele tat
gik såpas godt som det gik skyldtes for en Del Oline, hun var så opsat
på at det skulde bli en Rest til hende selv at hun fremdrog glemte
Poster som hun som gammel Sladderkjærring visste om, eller Poster som
Revisionen vilde overse med Vilje for ikke at gjøre agtværdige
Sambygdinger Mén. Den Pokkers Oline! Og hun lastet heller ikke nu
Gammel-Sivert selv, han hadde såvisst testamenteret av et godt Hjærte
og der vilde ha blit rundelig efter ham, men de to Mænd av Herredsstyret
som greidde med Saken hadde snytt hende. Men engang skal alt komme for
den Alvidendes Ører! sa Oline truende.

Forunderlig, hun så intet latterlig i at hun var blit nævnt i
Testamentet, det var trods alt en Ære, ingen av hendes Gelikere var
nævnt der!

Folkene på Sellanrå tok Ulykken med Tål, de var nu heller ikke helt
uforberedte. Inger kunde rigtignok ikke forstå det: han Sivert Bror som
al sin Dag var så rik! sa hun. -- Han kunde ha ståt en rank og rik
Mand indfor Lammet og Tronen, men de har røvet han! sa Oline. -- Isak
stod færdig til at gå nedover Marken og Oline sa: Det var Skrôt du
skulde bort, Isak, så får jeg ikke se Slåmaskinen. Du har jo fåt
Slåmaskine, er det ikke så? -- Jo. -- Ja det snakker de på. Og at hun
slår fortere end som Hundrede Ljåer. Og hvad ikke du får, Isak, for
din Middel og dit Guld! Presten hos os har fåt en ny Plog med to Skaft
på, men hvad er Presten imot dig, det skulde jeg si opi hans åpne
Ansigt. -- Han Sivert vil slå med Maskinen til dig, han er nu meget
bedre end som jeg, sa Isak og gik.

Isak gik. Det er Auktion på Breidablik just ved Nontid og han skal dit,
det blir bare såvidt han rækker frem. Ikke så at Isak tænker på at
kjøpe Nybygget mere, men Auktionen er nu den første Auktion i Marken,
det er så sin Sak at utebli fra den.

Da han kommer så langt ned som til Måneland og ser Barbro vil han bare
hilse og gå forbi, men Barbro taler til ham og spør om han skal
nedover. -- Ja, svarer han og vil atter gå. Det er hendes Barndomshjem
som skal sælges, derfor svarer han så kort. -- Skal du på Auktionen?
spør hun. -- På Auktionen? Nå, jeg går nu bare nedover. Hvor du har
han Aksel? -- Han Aksel, nei han vet ikke jeg av. Han er gåt på
Auktionen. Han skal vel snike sig til Godkjøp på et eller andet han
også.

Hvor tyk Barbro var, og hvor bisk hun var, rasende!

Auktionen er begyndt, han hører Lensmandens Oprop og ser mange Folk. Da
han kommer nærmere kjender han ikke alle, det er somme utenbygds, men
Brede vimser om i sin bedste Stas og er livlig og pratsom: Goddag, Isak!
Nå, du vil vise mig den Agt og Ære at du vil møte på Auktionen min?
Det skal du ha Tak for. Vi har været Naboer og gode Venner i mange år
og aldrig har det været et ondt Ord mellem os! Brede blir rørt: Det er
jo underlig at tænke på at forlate et Sted som jeg har levet på og
strævet på og fåt kjært; men hvad Råd er det med det når at det er
så beskikket. -- Det kan bli meget bedre for dig herefter, trøster
Isak. -- Ja, vet du, svarer Brede og griper til, det tror jeg også. Jeg
angrer ikke på det, aldrig det Slag. Jeg har ikke spundet Silke her i
Marken, det må vel bli bedre herefter, Børnene blir større og flagrer
ut av Reiret -- jaja, Konen lager sig til med en til, men allikevel! Og
pludselig sier Brede kort og godt: Jeg har sagt ifra mig Telegrafen. --
Hvad? spør Isak. -- Jeg har sagt ifra mig Telegrafen. -- Har du sagt
ifra dig Telegrafen? -- Fra Nytår. Hvad skulde jeg med han! Og dersom
at jeg var på Fortjeneste og var med Lensmanden eller Doktoren i Skyss
så skulde Telegrafen gå først og fremst? Nei det skal ikke
eksisterest! Det kan den gjøre som har god Tid: at han rænder efter
Telegraflinjen over Berg og Dal for liten eller ingen Betaling, det blir
ikke han Brede! Og så forresten så blev jeg uklar med Bestyrelsen som
er over mig igjen.

Lensmanden vedblir at nævne Budene på Nybygget, det er nu kommet op i
de få Hundrede Kroner som det menes værdt, derfor bydes det bare fem og
ti Kroner ad Gangen. -- Jeg mener det er han Aksel som byr! sier Brede
pludselig og iler nysgjærrig over til ham: Skal du ha Gården min? Har
ikke du stor nok Gård? -- Jeg byr for en anden Mand, svarer Aksel litt
vikende. -- Nå, jaja det er ikke mig imot, det er ikke så at forstå.
-- Lensmanden hæver Hammeren, et nyt Bud falder, et Hundrede Kroner med
en Gang, ingen går høiere, Lensmanden nævner Budet nogen Ganger, venter
en Stund med Hammeren iveiret og slår.

Hvem bydde?

Aksel Strøm. For en anden Mand.

Lensmanden fører ind i Protokollen: Aksel Strøm pr. Kommission.

Hvem er det du kjøper for? spør Brede. Ja ikke så at det skjeller mig,
men.

Men nu stikker nogen Herrer Hoderne sammen ved Lensmandens Bord, der
sitter en Repræsentant for Banken, Handelsmanden er møtt ved sin
Betjent, noget er kommet på, Kreditorerne er ikke dækket. Brede blir
kaldt til, og Brede, let og sorgløs, nikker bare at javel han er enig,
men hvem kunde ha trodd at det ikke blev mere for Gården! sier han. Og
pludselig forkynder han høit til alle: Efterdi at vi nu har Auktion
korsom er og at jeg har brydd Lensmanden hit så vil jeg sælge det jeg
har her: Kjærren, Dyrene mine, en Greip, Slipestenen, jeg får ikke Bruk
for det mere, jeg sælger Rub og Stub!

Små Bud. Bredes Kone, let og sorgløs hun også, skjønt med en uhyre
Mave, er imens begyndt at sælge Kaffe ved et Bord, hun finder det
trøisomt at være Handelsmand, hun smiler, og da Brede selv kommer og
får Kaffe forlanger hun for Spøk Betaling av ham også. Brede tar
virkelig op sin slunkne Pung og betaler. Se bare på Kona! sier han til
Forsamlingen, hun er om sig! sier han.

Kjærren er ikke stort værdt, den har ståt formeget ute under åpen
Himmel, men Aksel lægger på hele fem Kroner tilslut og får Kjærren
også. Så kjøper ikke Aksel mere; men alle forundrer sig over at den
forsigtige Mand kjøpte så meget.

Nu var det Dyrene. De stod inde idag for at være forhånden. Hvad skulde
Brede med Dyr når han ikke længer hadde Mark til dem! Han hadde ikke
Kjyr. Han hadde begyndt sit Jordbruk med to Gjeiter, nu stod han på
fire. Så hadde han desuten seks Sauer. Han hadde ikke Hest.

Isak kjøpte en viss Sau med flate Ører. Da Børnene til Brede kom
leiendes ut med denne Sau fra Fjøset begyndte han straks at by på den,
det vakte Opmærksomhet, Isak på Sellanrå var jo en rik og agtet Mand
og heller ikke trængte han mere Sau end han alt hadde. Bredes Kone
holder et Øieblik inde med sit Kaffesalg og sier: Ja den Sauen kan du
gjærne kjøpe, Isak, hun er gammel, men hun har to og tre Lam hvert
eneste år. -- Ja jeg vet det, svarte Isak og så på hende, jeg kjender
Sauen.

Han blir sammen med Aksel Strøm på Hjemveien og leier sin Sau i Bånd.
Aksel er fåmælt og synes naget av noget, hvad det nu kunde være. Han
har ikke nogen ytre årsak til at være nedslåt, tænker vel Isak,
Avlingen hans står pent, han har fåt ind det meste av Fodret alt og
han er begyndt at lafte på Stuehuset. Det går som det skal gå hos
Aksel Strøm, litt sent, men sikkert. Nu har han fåt Hest.

Du blev Kjøper av Stedet hans Brede, sa Isak, skal du bruke det? -- Nei
jeg skal ikke bruke det. Jeg kjøpte det for en anden. -- Nå. -- Hvad du
synes, gav jeg formeget? -- ånei. Der er gode Myrer når at de blir
opdyrket. -- Jeg kjøpte det til en Bror jeg har på Helgeland. -- Nå.
-- Men så tænkte jeg så halvveis at jeg kanske kunde bytte med han. --
Bytte med han, vil du det? -- Om at ho Barbro heller skulde ville være
dernede. -- Minders så, sa Isak.

De går et godt Stykke i Taushet. Aksel sier: De er så efter mig om at
ta Telegrafen. -- Telegrafen? Nå. Ja jeg hørte han Brede har sagt han
ifra sig. -- Nå, svarer Aksel og smiler, det er nu ikke net akkurat
så, men det er han Brede som er blit opsagt. -- Jaja, sier Isak og
undskylder Brede litt, det kan kastes megen Tid bort på Telegrafen. --
De sa han op til Nytår, om han skulde ville forbedre sig. -- Nå. -- Du
synes ikke jeg skal overta den Posten? -- Isak tænkte længe og svarte:
Jaja, det er nu de Pengene, men. -- De vil lægge på til mig. --
Hvormeget? -- Det dobbelte. -- Det dobbelte? Ja da mener jeg du må
tænke så småt på det. -- Men de har gjort Strækningen noget længer.
Nei jeg vet ikke hvad jeg skal gjøre; men her er nu mindre at sælge av
Skogen end som det var hos dig og jeg må kjøpe mere Redskap end den
lille jeg har. Penger og Kontanter trænges til enhver Tid og jeg har
ikke fåt Budråtten så stor at jeg kan sælge av han. Jeg mener jeg må
prøve et år med Telegrafen for som først .... Det faldt ingen av dem
ind at Brede kunde forbedre sig og beholde Posten.

Da de kommer til Måneland er også Oline kommet dit på sin Nedtur, ja
Oline er mærkelig, hun kryper fet og rund som en Makk og er over de
sytti år, men hun kommer frem. Hun sitter og drikker Kaffe i Gammen,
men da hun blir Mændene var må alt vike og hun stiger ut: Goddag,
Aksel, og velkommen fra Auktionen! Du fortryter vel ikke på at jeg ser
indom dig og ho Barbro? Og du baler og bygger Storstue og blir mere og
mere mægtig! Har du kjøpt dig Sau, Isak? -- Ja, svarer Isak, kjender du
hende? -- Om jeg kjender hende? Nei. -- Hun har disse flate Ørene som du
ser. -- Flate Ører, hvorledes? Ja end så? Hvad det var jeg skulde sagt:
hvem fik Gården hans Brede? Jeg sa netop til ho Barbro at hvem skal nu
bli Naboen din dernede? sa jeg. Ho Barbro stakkar sitter bare og
gråter, som ventende er; men den Almægtige har beskikket hende et andet
Hjem her på Måneland! Flate Ører -- jeg har set mangen Sau i mine
Dager med flate Ører. Og det var sandt, Isak, at den Maskinen din det
var næsten mere end som at mine gamle Øine kunde fatte. Og hvad hun
koster det vil jeg ikke engang spørre om, for jeg kan ikke tælle det.
Har du set hende, Aksel, så skjønner du hvad jeg mener, det var som jeg
så Elias sin Ildvogn, forlate min Synd .. ..

Da Høiet var i Hus begyndte Eleseus at ruste sig til sin Atterfærd til
Byen. Han hadde skrevet til Ingeniøren at nu kom han, men fåt det
mærkelige Svar at Tiderne var blit dårlige, de krævet Indskrænkninger,
Ingeniøren måtte ophæve hans Post og fra nu av skrive alt selv.

Det var som Pokker! Men hvad skulde i Grunden en Distriktsingeniør med
Kontorhjælp? Dengang han tok Smågutten Eleseus hjemmefra vilde han vel
bare vise sig som stor Mand i Marken, og om han fødde og klædde ham til
over Konfirmationen så hadde han meget rigtig litt Skrivehjælp igjen
for det. Nu var Gutten blit voksen, det hadde ændret alt.

Men, skrev Ingeniøren, kommer du tilbake så vil jeg gjøre alt for at
få dig ind på et andet Kontor, skjønt det kanske vil falde vanskelig,
her er så overflødig mange Unge som går den Vei. Venlig Hilsen.

Visst vilde Eleseus tilbake til Byen, var det at tvile på? Skulde han
kaste sig bort? Han vilde jo frem i Verden! Og Eleseus sa ikke noget til
dem derhjemme om den forandrede Situation, det var til intet, og
forresten så var han litt slap, altså tidde han. Livet på Sellanrå
virket på ham igjen, det var et uberømt og dagligdags Liv, men det var
rolig og sløvende, det virket til Drøm, han hadde ingen at skape sig til
for, han behøvet ikke at speile sig. Hans Byophold hadde spaltet ham og
gjort ham finere end de andre, gjort ham svakere, han begyndte i Grunden
at føle sig hjemløs alle Steder. At han tok på at like Lugten av
Reinfant igjen -- lat gå! Men det var ikke nogen Mening i for en
Bondegut at stå og høre på at Morn og Pikerne mælket Dyrene om Kvælden
og så falde i følgende Tanker: de mælker, hør nu vel efter, det er
næsten omentrent forunderlig at høre på, et Slags Sang i bare eneste
Striper, forskjellig fra Hornmusiken i Byen og Frelsesarmeen og
Dampskibsfløiten. Striper ned i en Spand ....

De hadde det ikke meget med at vise sine Følelser på Sellanrå og
Eleseus kvidde sig for det Øieblik da han skulde ta Avsked. Nu var han
godt utrustet, han skulde atter få en ny Væv til Undertøi med sig og
Farn hadde overdraget til Mellemmand at levere Eleseus nogen Penger idet
han gik ut av Døren. Penger -- kunde Isak virkelig avse Penger? Det
skulde ikke anderledes gå, Inger ymtet jo at det vel skedde for siste
Gang, Eleseus skulde med det første begynde at stige og komme frem selv.
-- Nå, sa Isak. -- Stemningen blev høitidelig, Hjemmet blev stille, de
hadde allesammen fåt et kokt Æg hver til siste Måltid og Sivert stod
alt utenfor færdig til at være med nedover Marken og bære. Eleseus kunde
begynde.

Han begyndte med Leopoldine. Ja hun sa Farvel tilbake og greidde det
godt. Likeens Tausen Jensine som sat og kardet Uld, hun svarte Farvel;
men de glodde forbandet på ham begge Pikerne bare fordi han kanske var
litt rødrandet om Øinene. Han rakte Hånden til sin Mor, og hun gråt
naturligvis bent ut og brydde sig Fan om at han var en Motstander av
Gråt. Du må leve så vel! hikstet hun. Farn blev det værst med,
absolut, å av alle Grunder: han var så slitt og uendelig trofast,
hadde båret Børnene på Armen, fortalt dem om Måser og andre Fugler og
Dyr og Markens Undere, det var ikke længe siden, nogen år .... Farn
står ved Glasvinduet, så snur han sig pludselig rundt, griper Sønnens
Hånd og sier fort og ærgerlig: Jaja Farvel! Jeg ser Nyhesten har slitt
sig dernede! Og ut svinger han og rænder avsted. å men han hadde jo
selv luret sig til at løse Nyhesten for litt siden, og det skjønte
Skøieren Sivert meget godt der han stod utenfor og så efter Farn og
smilte. Og forresten så gik jo Hesten på Håen.

Så var Eleseus færdig.

Så kom Morn efter ham ut på Dørhellen og hikstet mere og sa at Gud
være med dig! og leverte ham noget -- dette her -- og du skal ikke takke
han, det vil han ikke. Glem nu ikke at skrive flittig. --

To Hundrede Kroner.

Eleseus så nedover: Farn strævet uhyre med at få banket en Tjorpål
ned i Jorden, det syntes ikke at ville lykkes ham endda det var på
bløte Engen.

Brødrene gik ind i Marken, de kom til Måneland og Barbro stod på
Dørhellen og bad dem til sig: Skal du reise igjen nu, Eleseus? Nei så
må du komme ind og få en Kop Kaffe om ikke andet! De går ind i Gammen
og Eleseus er ikke mere så tilredt av Kjærlighed og vil springe ut av
Vinduet og ta Gift, nei han lægger sin lyse Vårfrak over sine Knæ og
sørger for at Sølvskiltet vender op, derpå stryker han sit Hår med
Lommetørklædet og derpå sier han aldeles fint: Et klassisk Veir vi har!

Barbro er heller ikke borte, hun spiller med Sølvring på en Hånd og
Guldring på en anden -- jo der hadde hun sandelig fåt Guldringen også
-- og hun har et Forklæde på som rækker fra Halsen til Føtterne, så
det er likesom ikke hun som er tyk, hvem det nu ellers er. Og da hun
får Kaffen færdig og Gjæsterne drikker syr hun først litt på en hvit
Duk og hækler derpå litt på en Krave og driver flere jomfruelige
Sysler. Barbro er ikke brydd av Besøket og det er godt, Tonen blir
naturlig derved, Eleseus kan være på Overflaten igjen ung og fjasende.

Hvor du har gjort av han Aksel? spør Sivert. -- Enkvar Stædn, et eller
andet Sted, svarer hun og retter sig. Ja nu kommer du vel aldrig mere
hjem til Marken? spør hun Eleseus. -- Det er vel høist usandsynlig,
svarer han. -- For her er ikke Sted for den som er vant til Byen. Jeg
var tilfreds jeg kunde slå Lag med dig. -- Nå, det mener du nu ikke?
-- Mener jeg det ikke? Jeg har smakt hvorledes at det er at være i By og
hvorledes at det er at være i Bygd, for jeg har været i større By end
som du; så skulde jeg ikke vantrives her? -- Jo det mente jeg ikke, du
som har været i selve Bergen! skyndte han sig at si, det var da svært
hvor utålsom hun var! -- Det vet jeg visst at hadde jeg ikke Avisen at
læse i så fôr jeg min Vei straks, sa hun. -- End han Aksel da og siden
altsammen, det var det jeg mente? -- Ja han Aksel det blev nu ikke min
Sak. End du selv, har du kanske ikke nogen som venter på dig i Byen? --
Nu kunde ikke Eleseus late være at skape sig noget til og lukke Øinene
og smælte det på Tungen at han muligens aldeles rigtig hadde nogen som
ventet på ham i Byen. å men han kunde ha utnyttet dette helt
anderledes hvis ikke Sivert hadde sittet der, nu måtte han bare svare:
Du tøver! -- Nå, sa hun støtt, og det var da i det hele tat skammelig
så grætten hun var: Tøver, sa hun. Ja du kan ikke vente mere av Folk
her på Måneland, vi er ikke så storveies. --

Eleseus gav hende forresten Pokker, hun var blit godt grimet i Ansigtet
og hendes Tilstand var endelig gåt op også for hans Barneøine. -- Kan
du ikke spille litt på Gitaren? sa han. -- Nei, svarte hun kort. Hvad
det var jeg skulde sagt, Sivert: kan du ikke komme og hjælpe han Aksel
med at lafte på Nystuen i nogen Dager? End om at du begyndte imorgen
når at du kommer tilbake fra Bygden? -- Sivert tænkte på det: Ja. Men
jeg har ikke Klær til det. -- Jeg skal rænde hjem efter Hverdagsklærne
dine i Kvæld så du har dem her når du kommer. -- Ja, sa Sivert,
minders så. -- Barbro blev overflødig ivrig: Du måtte ha villet det!
Det er nu så at Sommeren går og Stuen skulde været oppe og tækket før
Høstvæten. Han Aksel har villet bedt dig mange Ganger, men han kommer
sig ikke til. Nei du måtte ha villet gjort os den Velgjærningen! -- Den
Hjælpen jeg kan gjøre skal jeg gjøre, sa Sivert.

Det var avgjort.

Men nu er det sandelig Eleseus sin Tur at bli støtt. Han skjønner nok
det er dygtig gjort av Barbro at være om sig på sine egne og Aksels
Vegne og skaffe Hjælp til Byggingen og berge til Hus, men det er litt
for åpenlyst, hun er ikke Kone på Gården endda og det er ingen
Evighet siden han selv hadde kysset hende, dette Menneske. Fandtes det
ikke Skam i hende! -- Jo, sier han derfor pludselig, jeg skal komme
igjen og være Fadder hos dig. -- Hun gav ham et Blik og svarte forarget:
Fadder? Du snakker om at tøve! Og såforresten så skal jeg sende Bud
på dig når at jeg blir oprådd for Fadder. -- Hvad kunde Eleseus andet
gjøre end le skamfuld og ønske sig ut av Gammen! -- Tak for Kaffen! sa
Sivert. -- Ja Tak for Kaffen! sa Eleseus også, men han reiste sig ikke
og ikke bukket han heller, det skulde Pokker, og hun var et Nøste av
Sinne, et Eiter.

Lat mig se! sa Barbro. Ja de Kontoristerne som jeg var hos de hadde
også Sølvplater i Frakkerne sine, meget større Sølvplater, sa hun. Jaja
så kommer du indom og ligger her i Nat, Sivert? Jeg skal hente Klærne
dine.

Det var Avskeden.

Brødrene gik igjen, Eleseus gav hende altså Pokker og hadde endda to
digre Pengesedler i Brystlommen! Brødrene agtet sig vel for at komme ind
på nogen Slags sørgmodige Æmner, på Farns rare Farvel og Morns Gråt,
de gjorde en Omvei forbi Breidablik for at slippe at bli hæftet og
spøkte muntert med dette Snyteri. Men da de kom så langt ned at de
kunde se Bygden og Sivert skulde snu blev de litt umandige begge to.
Sivert kom til at si: Det er nu ikke frit for at det kanske blir
langsomt efter dig! -- Da begyndte Eleseus at plystre og at undersøke
sine Sko og få en Flis i Fingeren og lete efter noget i Lommerne, nogen
Papirer, sa han, set på Maken! å men det hadde nok allikevel gåt ilde
hvis ikke Sivert hadde reddet dem: Sisten! ropte han og gav Brorn et
Rapp og sprang væk. Det hjalp, de sendte hverandre nogen Farvelord mere
langveis fra og tok hver sin Vei.

Skjæbne eller Slump. Eleseus vendte på Trods av alt tilbake til Byen
til en Post som han ikke længer hadde, men ved samme særlige Høve fik
Aksel Strøm en Mand i Arbeide. De begyndte at lægge Stuen op den 21de
August og ti Dager senere var den under Tak. å det var ikke større
Stuen og bare nogen få Omfar i Høiden, bare såvidt det var Træhus og
ikke Gamme, men såvidt at Dyrene vilde få et herlig Fjøs til Vinteren
i det som hittil hadde været Menneskenes Hus.




II


Den 3die September blev Barbro borte. Helt borte var hun nu ikke, men
hun var ikke ved Husene.

Aksel stod og snedkret det bedste han kunde, han strævet med at få et
Glasvindu og en Dør sat ind i Nystuen, så han var meget optat; men da
det lidde over Høgstdags og han endda ikke hadde fåt Matbud gik han ind
i Gammen. Ingen der. Han fandt sig selv noget Mat og så sig om mens han
spiste, alle Barbros Klær hang der, hun var bare ute et eller andet
Sted. Han gik tilbake til sit Arbeide i Nystuen og drev på en Stund
til, så kikket han ind i Gammen igjen -- nei ingen der. Hun måtte være
blit liggende et Sted. Han går ut og leter.

Barbro! kalder han. Nei. Han leter omkring Husene, går over til nogen
Busker i Kanten av Jordet, leter længe, kanske en Time, kalder -- nei.
Han finder hende godt avsides, hun ligger på Jorden skjult av Busker,
Bækken løper forbi hendes Føtter, hun er barhodet og barbent, dertil
dyvåt helt op i Ryggen.

Ligger du her? sier han. Hvorfor svarte du ikke? -- Jeg kunde ikke,
hvisket hun og var næsten målløst hæs. -- Hvad -- har du været i
Vandet? -- Ja. Jeg glidde. å! -- Er du ussel? -- Ja. Det er over. -- Er
det over? sier han. -- Ja. Nu må du hjælpe mig hjem. -- Hvor er --? --
Hvad? -- Var det ikke Barn? -- Nei. Det var dødt. -- Var det dødt? --
Ja.

Aksel er sen og uten Fremfærd, han står der. -- Hvor det er? spør han.

Det gjør du ikke at vite, svarer hun. Hjælp mig hjem. Det var dødt. Jeg
kan gå selv når at du letter mig ørlite under Armen.

Aksel bærer hende hjem og sætter hende på en Stol. Vandet randt av
hende. -- Var det dødt? spør han. -- Det hører du vel, svarer hun. --
Hvor du har det? -- Skal du lugte på det? Har du fundet dig Mat mens
jeg var borte? -- Men hvad du skulde atmed Bækken? -- Hvad jeg skulde
atmed Bækken? Jeg skulde finde Ener. -- Ener? -- Til Kjørlerne. -- Det
er ingen Ener der, sier han. -- Du skal bare gå og arbeide! advarer hun
hæst og utålmodig. Hvad jeg skulde atmed Bækken? Jeg skulde finde mig
Soplimeris. Har du spist, spør jeg? -- Spist? gjentar han. Er du meget
ussel? -- ånei. -- Jeg mener jeg må få Doktoren til dig. -- Du kan
bare prøve! svarer hun og reiser sig og begynder at finde sig tørre Klær
til Skifte. Har du ikke andet at kaste Penger bort til!

Aksel går tilbake til sit Arbeide og han får ikke stort utrettet, men
han dunker litt og høvler litt så hun skal høre ham; tilslut kiler han
Vinduet og dytter det med Mose.

Om Kvælden er ikke Barbro videre på Maten, men hun går og pusler og er
i Fjøset og mælker og stiger bare litt forsigtigere end ellers over
Dørstokkerne. Hun gik tilsengs i Høihuset som hun pleiet og de to
Gangene Aksel så til hende om Natten sov hun fast. Hun hadde en god
Nat.

Morgningen efter var hun næsten som ellers, bare hæs indtil Stumhet og
med en lang Strømpe reivet om Halsen. De kunde ikke tale med hverandre.
Dagene gik og Episoden blev gammel, andre Ting trådte i Forgrunden.
Nystuen skulde egentlig stå og sige i Lafterne og bli tæt og trækfri,
men det var det ikke Tid til, den måtte gjøres brukbar straks og det
nye Fjøs indredes. Da det var gjort og Flytningen over tok de op Poteten
og da den var oppe skar de Kornet. Livet var det almindelige.

Men av mange små og større Ting skjønte Aksel at Stillingen var blit
løsere, Barbro fandt sig ikke mere hjemme på Måneland end en anden
Taus vilde ha gjort, heller ikke mere bundet, hans Tak i hende hadde
raknet da Barnet døde. Han hadde tænkt så stort at bare vent til Barnet
kommer! Men Barnet kom og gik. Tilsist strøk Barbro endog av sig
Fingerringene og brukte ingen av dem. -- Hvad det skal bety? spurte han.
-- Hvad det skal bety? svarte hun og kastet med Nakken. --

Men det kunde ikke godt bety andet end Træskhet og Svik fra hendes Side.

Nu hadde han fundet det lille Lik ved Bækken. Ikke så at han hadde lett
videre efter det, han visste jo næsten på en Prik hvor det måtte være,
men han lod det sløvt bero. Tilfældet vilde da at han ikke skulde glemme
det helt bort: det begyndte at stå Fugl over Stedet, skrikende Skjur og
Kråke, men en Tid efter også et Ørnepar i svimlende Høide. Det var som
oprindelig bare en enkelt Skjur hadde set noget bli henlagt der og så
ikke hadde kunnet tie med det som et Menneske, men var begyndt at
skravle. Så vaknet jo også Aksel av sin Likegyldighet og ventet på en
høvelig Stund til at snike sig ditbort. Han fandt det under Mose og
Kvist og et Par Stenheller, i en Klut, en stor Fille. Med Nyfikenhet og
Gru åpnet han litt på Klædet -- Øinene lukte, mørkt Hår, Gut, Benene
overkors, mere så han ikke. Kluten hadde været våt, men var begyndt at
tørkes, det hele så ut som en halvt opvridd Bundel efter Vask.

Aksel kunde ikke late det ligge slik i Dagen, inderst inde var han vel
også rædd for sig selv og sit Sted, han løp hjem efter Spade og gjorde
Graven dyp, men da det var så nær Bækken at det kom Vand sigende ind
måtte han flytte Graven høiere op i Bakken. Under dette svandt hans
Frygt for at Barbro skulde komme på ham og finde ham her, han blev
oprigtig morsk og trodsig, hun kunde gjærne komme, så skulde hun få
værsågod svøpe Liket pent og ordentlig ind efter sig, enten det nu
hadde været dødfødt eller ei! Han skjønte godt hvad han hadde tapt ved
dette Barns Død, at han hadde Utsigt til at bli hjælpeløs på sit Nybygg
igjen, og det nu da Buskapen var blit mere end tredobbelt så stor.
Værsågod, det var ikke formeget om hun kom! Men Barbro -- det kan
gjærne være at hun hadde opdaget hvad han var i Lag med, hun kom ialfald
ikke, han måtte selv svøpe Liket på bedste Måte og flytte det til den
nye Grav. Øverst la han Græstorven på igjen som før og skjulte alt, det
var nu intet andet synlig efter ham end en liten grøn Haug blandt
Buskene.

Han møtte Barbro på Tunet da han kom hjem. -- Hvor du har været? spurte
hun. -- Bitterheten var vel gåt av ham, han svarte bare: Ingen Steder.
Hvor har du selv været? -- å men Barbro tok kanske et Varsel av
Uttrykket i hans Ansigt, hun gik ind uten at si mere.

Han gik efter.

Hvorledes er det, sa han og spurte bent frem, hvad skal det bety at du
ikke længer bruker Fingerringene dine? -- Kanske fandt hun det
rådeligst at gi litt efter, hun lo og svarte: Du er så morsk at jeg
må le! Men når du vil at jeg skal slite på Ringene til Hverdags så
skal jeg gjøre det! Dermed fandt hun dem frem og satte dem på.

Men nu så hun vel at hans Ansigt blev dumt og tilfredsstillet, hun
spurte dristig: Er det mere du har imot mig for? -- Jeg har ikke imot
dig, svarte han. Og du skal bare være som du var før, hele Tiden før, da
du kom hit. Det er det jeg mener. -- Det er nu ikke så let at være
likeens jamt og samt. -- Han vedblev: Da jeg kjøpte Stedet efter Far din
så var det om at du heller vilde være dernede, så kunde vi flytte dit.
Hvad du tror om det? -- Ho, der hadde han tapt, å nu var han rædd for
at miste sin Kvindfolkhjælp og bli oprådd med Dyrene og Husstellet
igjen, det skjønte hun godt: Ja det har du sagt før, svarte hun
avvisende. -- Ja. Men jeg har ikke fåt noget Svar. -- Svar? sa hun. Jeg
tåler ikke at høre det mere!

Aksel syntes vel han hadde strakt sig langt: han hadde latt Familjen
Brede bli boende på Breidablik, og endda han hadde kjøpt den vesle
Avlingen da han kjøpte Stedet hadde han bare kjørt nogen få Lass Høi i
Hus dernede og overlatt Poteten til Familjen. Det var en stor
Urimelighet av Barbro at slå sig vrang nu, men hun aget sig ikke, hun
spurte som dypt krænket: Skulde vi flytte til Breidablik og gjøre alle
mine Folk husvilde! --

Hørte han ret? Han sat først med åpen Mund, så begyndte han at smatte
som om han laget sig til et større Svar, det blev til ingenting, han
spurte: Skal de ikke til Bygden? -- Det vet jeg ikke, svarte hun. Har du
kanske leiet til dem i Bygden? --

Aksel vilde fremdeles ikke gå i Rette med hende, men han kunde ikke tie
med at hun forundret ham noget, forundret ham ubetydelig: Du blir mere
og mere forhærdet og tværsfor, sa han, men du mener ikke noget med det,
sa han. -- Jeg mener alt jeg sier, svarte hun. Og hvorfor kunde ikke
heller Folket mit ha fåt komme hit, kan du fortælle mig det? Så kunde
jeg hat nogen Hjælp av ho Mor. Men du tror ikke jeg har så meget at
gjøre at jeg trænger Hjælp. --

I dette var naturligvis noget ret, men også meget urimelig: Familjen
Brede hadde da måttet bo i Gammen og Aksel vilde ha blit like oprådd
med Dyrene. Hvor vilde hun hen, og eiet hun ikke Vet og Forstand! -- Jeg
skal si dig ett, sa han, du skal heller få Taus til Hjælp! -- Imot
Vinteren når at det er mindre at gjøre? Nei. Jeg kunde ha fåt Taus da
jeg trængte hende. --

Hun hadde atter Ret i noget: da hun gik her og var tyk og syk kunde
Tausen ha kommet! Men så var det jo at Barbro aldeles ikke blev
liggende tilbake i sit Arbeide, hun var i Grunden like rap og dygtig,
hun gjorde det som skulde gjøres og ordet aldrig om en Taus. Men hun
skulde hat en. -- Ja så forstår jeg det ikke, sa han motløs.

Taushet.

Barbro spurte: Hvad det er jeg hører, skal du ha Telegrafen efter han
Far? -- Hvorledes? Hvem som har sagt det? -- De snakker på det. -- Ja,
sa Aksel, det er ikke umulig. -- Nå. -- Ja hvad du spør for? -- Jeg
spør for det, svarte Barbro, at du har tat Hus og Hjem ifra han Far og
nu tar du Levebrødet.

Taushet.

å men nu vilde vel ikke Aksel strække sig længer: Jeg skal si dig
akkurat en Ting, ropte han, at du er ikke værd alt jeg gjør for dig og
dine!

Nå, sa Barbro.

Nei! sa han og slog Næven i Bordet. Dermed reiste han sig.

Du skal ikke tro at du skræmmer mig! pep hun med ynkelig Mål og flyttet
sig nærmere Væggen.

Skræmme dig! hærmet han og blåste foragtelig. Men nu er det Alvor og
jeg vil vite hvorledes at det er med Barnet. Har du kjøvd det?

Kjøvd det?

Ja. Det har været i Vand.

Nå, sa hun, du har set det? Du har været og -- lugtet på det, vilde
hun ha sagt, men torde det ikke, han var kanske ikke til at spøke med
just nu. Du har været og set?

Jeg så at det har været i Vand.

Ja, sa hun, det kunde du gjærne se. Det blev født i Vand, jeg kom mig
ikke op igjen, jeg glidde.

Nå, du glidde.

Ja. Og i det samme kom Barnet.

Nå, sa han. Men du tok med dig en Klut hjemmefra, var det på Vonen om
at du skulde komme til at gli?

Klut? gjentok hun.

En stor hvit Fille, en av mine Skjorter som du hadde klippet tværs av.

Ja, sa Barbro, den Fillen tok jeg med til at bære Eneren i.

Eneren?

Ja Eneren. Har jeg ikke fortalt dig at jeg gik efter Ener?

Jo. Eller efter Soplimeris.

Jaja det blir det samme hvad det var ....

Men endog efter et såvidt stærkt Sammenstøt blev det godt igjen mellem
dem, det vil si nei ikke godt, men tålelig, Barbro viste sig klok og
mere føielig, hun veiret Fare. Men under slike Forhold blev jo Livet på
Måneland endda mere tvungent og ulevelig, uten Tillit, uten Glæde,
altid på Vakt. Det gik bare en Dag isenn, men sålænge det i det hele
tat gik måtte Aksel være tilfreds. Han hadde nu engang fåt denne Pike
til sig og trængte hende og hadde været Kjærest med hende og bundet sit
Liv til hende, det var ikke nogen let Sak at omgjøre sig selv og Livet.
Barbro visste alt som vedkom Nybygget: hvor Kopper og Kar stod; når
Kjyr og Gjeiter skulde bære; om Vinterfodret blev snaut eller rikelig;
at den Mælk var til Ystings og den Mælk til Mat, -- en Fremmed vilde
ikke ha Greie på noget, og en Fremmed var kanske ikke til at opdrive.

å men mangen Gang hadde Aksel Strøm hat den Tanke at skifte ut Barbro
for en anden Taus, hun var stundom et Troll var hun og han var næsten
rædd hende. Selv i den Tid han hadde det Uheld at ha Held med sig hos
hende kunde han iblandt vike tilbake for hendes mærkelige Grumhet og
uhøviske Adfærd, men hun var pen og hadde søte Stunder også og begrov
ham godt i sin Favn. Det var dengang, nu var det ophørt. Nei Tak, hun
skulde ikke ha op igjen den Elendigheten! Men det er ikke let at omgjøre
sig selv og Livet: Så lat os gifte os straks! sa Aksel og trængte på.
-- Straks? svarte hun. Nei jeg får nu først til Byen med Tænderne mine,
de er snart bortværket alle ihop.

Så måtte det bare vedbli at gå som før, og Barbro fik ikke egentlig
Løn mere, men hun fik langt over Lønnen, og hver Gang hun var Penger og
Skillinger begjærendes og fik dem takket hun også som om det var Gaver.
Men forresten forstod ikke Aksel hvad hun brukte Pengene til, hvad
skulde hun med Penger i Marken? Sparte hun sammen? Men hvad i Alverden
sparte hun sammen til og sparte og sparte hele året igjennem?

Det var så meget Aksel ikke forstod: hadde hun ikke fåt Fæstering, ja
hadde hun ikke fåt Guldring? Det var jo også blit godt mellem dem en
lang Stund efter denne siste store Gave, men i al Evighet virket den
ikke, langtifra, og han kunde ikke vedbli at kjøpe Ringer til hende.
Kort og godt: vilde ikke Barbro ha ham? Kvindfolk var jo rare! Stod en
Mand med Buskap og et godt Nybygg færdig til hende et andet Sted? Aksel
kunde gjærne gå til den Yterlighet at slå i Bordet over Kvindfolks
Dumhet og Luner.

Det var så mærkelig, intet andet syntes at stå Barbro i Hodet end
Bylivet og Bergen. Godt. Men hvorfor hadde hun da foretat Reisen
nordover igjen, Gud velsigne hende? Et Telegram fra Farn vilde ikke i og
for sig ha flyttet hende en Fot, hun måtte ha hat en anden Grund. Her
gik hun nu utilfredsstillet fra Morgen til Kvæld i år efter år. Alle
disse Kjørler av Træ og ikke av Blik og Jærn; Gryter istedet for
Kasseroller; den evige Mælking istedet for en Spasertur til Meieriet;
Bondestøvler, Gulsåpe, Høisæk under Hodet; aldrig Hornmusik, aldrig
Mennesker. Her gik hun ....

De trættet mangen Gang efter det store Sammenstøt, ho, mangen god Gang.
Skal vi tie om det, skal vi tale om det! sa Barbro, og du mindes ikke
meget hvad du har gjort imot han Far, sa hun. -- Aksel spurte: Nå, hvad
har jeg gjort? -- Det vet du vel selv, svarte hun. Men såforresten så
blir nu vel ikke du Inspektør allikevel. -- Nå. -- Nei det tror jeg
ikke før jeg ser det. -- Du mener jeg har ikke Hode til det? -- Det er
godt for dig dersom at du har et Hode, men ikke læser du og ikke skriver
du og du tar aldrig din Hånd i Avisen. -- Jeg kan nu både læse og
skrive til mit Bruk, sa han, men du er bare et stort Kjæfthul! -- Der
har du den for som først! sa hun og drev Sølvringen på Bordet. -- Nå,
end den andre? spurte han efter en Stund. -- Ja dersom at du vil ta
igjen Ringene dine så skal du få dem, sa hun og strævet med at få
Guldringen av. -- Jeg estimerer ikke Sinnet dit! erklærte han og gik ut.

Og naturligvis brukte hun snart begge Ringene igjen.

Det stagget hende heller ikke i Længden at han ymtet Mistanke til hende
for Barnets Død. Tværtimot, hun blåste og var kaut. Ikke så at hun
tilstod noget, men hun sa: Jaja, end om jeg hadde kjøvd det også! Du
bor nu her i Marken og vet ikke om nogen Ting andre Steder! -- Da de
engang drøftet dette Spørsmål syntes hun at ville få ham til at
forstå hvor altfor alvorlig han tok det, selv tilskrev hun ikke et
Barnemord mere Vigtighet end det fortjente. Hun visste om to Piker i
Bergen som hadde dræpt Barnet sit, men den ene hadde fåt nogen
Måneders Straf fordi hun hadde været dum og ikke dræpt det, men lagt
det ut til Ihjælfrysing, og den andre Piken var blit frikjendt. Nei
Loven han er ikke så umenneskelig stræng nu som før, sa Barbro. Og
desforuten så kommer det ikke altid op, sa hun. En av Pikerne som
tjente på Bergens Hotel hadde dræpt to Børn, hun var fra Kristiania og
gik både med Hat og Fjær. For det siste Barnet blev hun sat fast i tre
Måneder, men det første Barnet kom ingenting op om, fortalte Barbro.

Aksel hørte på og blev mere og mere rædd hende. Han prøvet at forstå,
at skjelne litt i dette Mørke, men i Grunden hadde hun Ret: han tok det
på sin Måte for alvorlig. Hun var med al sin banale Fordærvelse ikke
værdt en grundig Tanke. Et Barnemord var jo for hende uten Ide, uten
Overordentlighet, det var bare al den moralske Skittenfærdighet og
Løshet som kunde ventes av en Tjenestepike. Det viste sig også i Dagene
som fulgte: ikke en Times Eftertanke, hun var jævnt og naturlig den
samme som før, uforanderlig fuld av likegyldig Fjas, fuld av
Tjenestepike. Jeg må bort med Tænderne mine, sa hun, og så skulde jeg
hat mig en Vampe, sa hun. En Vampe var et Slags kort Kåpe som rak bare
såvidt nedenfor Livet, den hadde været Mote i nogen år, Barbro vilde
ha en Vampe.

Når hun tok det hele så likefrem hvad andet hadde da Aksel at gjøre
end slå sig til Ro? Han hadde heller ikke altid videre fast Mistanke
til hende og selv tilstod hun jo intet, tværtimot, hun hadde Gang på
Gang nægtet al Skyld uten Harme, uten Hårdnakkethet, men Pokkers
selvfølgelig -- som en Tjenestepike nægter at ha slåt et Fat istykker
selv om hun har gjort det. Det gik et Par Uker, så blev det allikevel
Aksel formeget, han stanset sig selv en Dag midt i Stuen og hadde en
åpenbaring: Men du store Gud, alle hadde jo set hendes Tilstand, at hun
var tyk, at hun rugget, men nu var hun tynd igjen, og hvor var Barnet?
End om alle Mennesker kom og lette? De vilde en Dag forlange Forklaring.
Når det altså ikke var noget galt fat så hadde det været langt
rettere at få Liket begravet på Kirkegården. Så var det borte fra
Buskene, borte fra Måneland --

Nei. Jeg vilde bare ha kommet i Omstændighet, sa Barbro. De vilde ha
åpnet Barnet og det vilde ha blit Forhør. Det kjæret jeg ikke om.

Bare det ikke blir værre siden, sa han.

Barbro spurte vel tilmote: Hvad du går og grunder over? La det ligge i
Buskene! Ja hun smilte og spurte: Tror du det kommer efter dig? Du skal
bare ti stille og ikke gå og tøve med det.

Nå, jaja.

Har jeg kjøvd Barnet kanske? Det kjøvde sig selv i Vandet da jeg faldt.
Er det ikke makeløst hvad du kan finde på! Og desforuten så kommer det
ikke op, sa hun.

Det kom nu op med ho Inger på Sellanrå, har jeg hørt, indvendte Aksel.

Barbro tænkte på det: Jeg er like sæl! sa hun. Loven han er forandret
nu, dersom at du læste Avisen så fik du se. Det er så mange som får
Barn og tyner det og ingen gjør dem noget videre for det! -- Barbro
likefrem forklarer ham det og ser stort på Tingen, hun hadde ikke for
intet været ute i Verden og hørt og set og lært meget, nu sat hun her og
var flinkere end han. Hun hadde tre Hovedargumenter som hun idelig
fremholdt: for det første hadde hun ikke gjort det. For det andet var
det ikke så farlig om hun hadde gjort det. Men for det tredje vilde det
ikke komme op.

Jeg synes alle Ting kommer op, indvendte han.

Hnei, langtifra! svarte hun. Og om det nu var for at forbløffe ham eller
indgyde ham Mot, eller om det endog var av Forfængelighet, av Skryt --
hun lot i dette Øieblik en Bombe springe: Jeg har selv gjort noget som
ikke er kommet op.

Du? sa han vantro. Hvad du har gjort?

Hvad jeg har gjort? Jeg har dræpt!

Kanske hadde hun ikke ment at gå så vidt, nu måtte hun videre, han
sat jo der og stirret på hende. å det var ikke stor og ubøielig
Frækhet engang, det var Øretuteri, Bravade, hun vilde være overlegen og
vinde i Pratet: Tror du mig ikke? ropte hun. Kan du huske det Barneliket
på Stadthavet? Det hadde jeg kastet der!

Hvad? sa han.

Barneliket dengang. Du husker ingenting. Vi læste om det i Bladet.

Efter en Stund utbrøt han: Du er et galent Spektakels!

Men hans Forvirring gav hende vel Blod på Tand, et Slags kunstig Kraft,
så hun kunde fortælle Detaljer: Jeg hadde det med i Kisten min -- ja
det var dødt, det gjorde jeg med det samme det fødtes. Og da vi var
kommet på Stadthavet så kastet jeg det ut.

Han sat mørk og taus, men hun talte endda: det var nu længe siden, flere
år, det var da hun kom reisende til Måneland. Så han kunde se at ikke
alt kom op, langtifra. Hvad trodde han vel hvis alt kom op som gjordes
av alle Folk! End alt det som gifte Folk i Byerne gjorde? De dræpte
Børnene før de fødtes, det var Doktorer til det. De vilde ikke ha mere
end som ett Barn eller i Høiden to Børn, og så åpnet Doktoren ørlite
på Morslivet. Så Aksel kunde tro at dette var ikke nogen stor Sak ute
i Verden.

Aksel spurte: Nå, så har du vel gjort det av med det siste Barnet
også?

Hnei! svarte hun yterst likegyldig. For det slap jeg, sa hun. Men hun
kom endda engang tilbake til at det vilde ikke ha været så farlig. Hun
syntes vant til at gå Spørsmålet under Øinene, derfor var hun blit så
likegyldig. Første Gang var det kanske allikevel litt nifst, bitte litt
fremmed for hende at dræpe et Barn; men anden Gang? Hun kunde tænke på
Dåden med et Slags historisk Følelse: det var gjort og det gjøres.

Aksel kom ut av Stuen med tungt Hode. Det sysselsatte ham ikke så
stærkt at Barbro hadde dræpt sit første Barn, det hadde han intet med.
Og at hun i det hele tat hadde hat dette Barn var det ikke så meget at
si på, nogen Uskyldighet var hun ikke og hadde hun ikke utgit sig for,
tværtimot, hun hadde ikke skjult sin Kyndighet, men lært ham op i mangen
mørk Lek. Godt. Men det siste Barn vilde han ikke ha mistet, en liten
Gut, en hvit Skapning tullet ind i en Fille. Var hun Skyld i dette Barns
Død så hadde hun forurettet ham, forurettet Aksel, slitt et Bånd som
var værdifuldt for ham og som han ikke længer fik Maken til. Men det
kunde jo være at han gjorde hende Uret: at hun hadde glidd i Bækken og
ikke kommet sig op igjen. Skjønt Kluten var jo der, den halve Skjorte
som hun hadde tat med sig --

Men Timerne gik nu også, det blev Nôn og det blev Kvæld. Og da Aksel
var gåt tilsengs og hadde stirret længe nok ind i Mørket sovnet han og
sov til om Morgningen. Så kom en ny Dag, og efter den Dag kom andre
Dager.

Barbro vedblev at være den samme. Hun visste så meget fra Verden og
behandlet med Likegyldighet slike Småtterier som var Farer og Rædsler i
Marken. Det var på en Måte trøstefuldt, hun var flink for dem begge,
sorgløs for dem begge. Forresten gik hun heller ikke omkring som et
farlig Menneske. Barbro et Uhyre? Ikke Spor. Hun var derimot en pen
Pike, blåøiet, litt opnæset, lethændt i Arbeidet. Hun gik og var idelig
lei og kjei av Nybygget og av Trækjørlerne, som trængte så megen
Skuring, og kanske lei av hele Aksel og den Pokkers bortgjæmte
Tilværelse hun førte, men hun avlivet ingen av Dyrene og stod aldrig med
hævet Kniv over ham selv om Natten.

Bare en Gang til faldt det så at de kom til at tale om Barneliket i
Skogen. Han mente atter at det burde ha været begravet på Kirkegården
og kastet Jord på, men hun hævdet da som før at hendes Fremgangsmåte
var god nok. Hvorpå hun sa noget som viste at også hun ræsonnerte, ho,
var gløgg, tænkte utenfor Bindingstikkerne, tænkte med en liten ynkelig
Negerhjærne: Og dersom det kommer op så skal jeg snakke med Lensmanden,
jeg har tjent hos ham, ho Fru Heyerdahl vil hjælpe mig. Det er ikke alle
som har det såpas og endda blir de frikjendt. Og desforuten så står
han Far sig vel med de Store og er Stævnevidne og altihop.

Aksel rystet bare på Hodet.

Det tviler du på?

Hvad du mener Far din kan udrette?

Det vet ikke du! ropte hun forarget. Minders du har fåt han ødelagt da
du tok Gården og Levebrødet ifra han.

Hun hadde visst et Slags Forestilling om at Farns Anseelse var blit
nedsat i det siste og at dette kunde bli til Skade for hende selv. Hvad
skulde Aksel svare hertil? Tie. Han var en Fredens Mand og en
Arbeidsmand.




III


Da det lidde til Vinters var Aksel Strøm atter alene Menneske på
Måneland, Barbro var reist. Jo det blev Enden.

Hendes Byfærd skulde ikke ta lang Tiden, mente hun, og det var ingen
Bergensreise, men hun vilde ikke gå her og miste den ene Tanden efter
den andre og bli seendes ut som en Kalv i Munden. -- Hvad det vil koste?
spurte Aksel. -- Kan jeg vite det! svarte hun. Men det skal ialfald ikke
koste dig noget, jeg skal tjene det op. --

Hun hadde forklaret hvorfor det var bedst at hun gjorde Turen just nu:
det var bare to Kjyr at mælke, til Våren vilde de to andre bære og
endda alle Gjeiterne kide, Onnen vilde komme, det vilde atter bli
Arbeide på Spræng til ut i Juni. -- Gjør som du vil, sa Aksel.

Det skulde ikke koste ham noget, slet ikke. Men hun måtte få nogen
Penger, ubetydelig med Penger, hun trængte både til Reisen og til
Tandlægen, desuten trængte hun til en Vampe og forskjellige andre Ting,
men det fik være hvis han ikke syntes så. -- Du har fåt bra med Penger
før, sa han. -- Nå, svarte hun. Men de er ialfald gåen. -- Har du ikke
sparet ihop? -- Sparet ihop? Du kan jo komme og lete i Kisten min. Jeg
sparte ikke ihop i Bergen da jeg hadde meget større Løn. -- Jeg har ikke
Penger til dig, sa han. --

Han hadde ikke stor Tro på at hun i det hele tat kom tilbake fra denne
Reise og hun hadde trættet ham så længe ved sin Vranghet i alle Måter
at han begyndte at bli like sæl med hende. Noget nævneværdig med Penger
fik hun heller ikke fravristet ham nu, men han så gjennem Fingre med at
hun laget sig til en uhyre Niste og han kjørte både hende og Kisten
hendes ned i Bygden til Postbåten.

Så var det gjort.

Det kunde ha gåt at være alene på Nybygget igjen, han var vant til det
fra før; men han blev meget bunden for Dyrenes Skyld og når han måtte
være hjemmefra stod de og blev vanrøgtet. Handelsmanden hadde rådet ham
til at få Oline for Vinteren, hun hadde engang været på Sellanrå i
flere år, hun var gammel nu, men rørig og arbeidsom. Ja Oline blev
budsendt, men hun var ikke kommet og han hadde intet hørt fra hende.

Mens Aksel venter arbeider han i Vedskogen og træsker sin lille Kornlo
og steller Dyrene. Det var ensomt og stille. Nu og da kjørte Sivert på
Sellanrå forbi til eller fra Bygden, han hadde Lass nedover med Ved
eller Skind eller Budråt, men hjem igjen kom han næsten altid
tomreipet, det var så få Varer Gården Sellanrå trængte at kjøpe.

Nu og da støvet også Brede Olsen forbi Måneland og i det siste oftere
end før -- hvad han nu monne støve så flittig for. Det var som om han
agtet at gjøre sig umistelig på Telegraflinjen i de siste Ukerne og
kanske få beholde Posten. Siden Barbro reiste kom han aldrig mere indom
hos Aksel, men gik bent forbi, og dette var nu en litt for dryg
Stormodighet av ham eftersom han fremdeles holdt til på Breidablik og
var ikke flyttet ut. En Dag han vilde gå forbi uten endog at hilse
stanset Aksel ham og spurte når han hadde tænkt at gjøre Stedet ledig.
-- Hvorledes skiltes du fra ho Barbro? spurte Brede tilbake. -- Det ene
Ord tok det andre: Du sendte hende fra dig uten den mindste Middel, hun
holdt på ikke at komme sig til Bergen på nogen Måte. -- Nå, hun er i
Bergen? -- Ja endelig så kom hun dit, skriver hun, men det har hun ikke
dig at takke for. -- Jeg skal ta og sætte dig ut av Breidablik straks,
sa Aksel. -- Ja dersom at du har villet være så godagtig! svarte den
anden spottende. Men efter Nytår så skal vi sætte os selv ut, sa han
og gik sin Vei.

Nå, Barbro var reist til Bergen, det hadde altså gåt som Aksel
tænkte. Han sørget ikke over det -- sørget? langtfra, hun var ikke andet
end et Troll; men like til nu hadde han ikke opgit alt Håp om at hun
kanske kom tilbake. Pokker forstod det, han var vel allikevel blit
hængende litt for fast ved dette Menneske, dette Umenneske, hun hadde
søte Stunder, uforglemmelige Stunder, og det var netop for at hindre
hende i at rømme helt til Bergen han hadde været så knipen med Penger
til hende ved Avskeden. Nu var hun allikevel rømt. Her hang endda igjen
nogen få Klæsplagg efter hende og en Halmhat med Fuglevinge lå igjen i
et Papir på Loftet; men hun kom ikke efter det. åja, kanske sørget han
litt. Som en stor Spot og Hån vedblev nu Bladet hendes at komme til ham
og det vilde vel ikke stanse før til Nytår.

Men korsom var, han hadde andet at tænke på, Aksel fik være en Mand.

Til Våren skulde han sætte op en Skjå i Nordvæggen av Nystuen, han
måtte fælde Tømmeret i Vinter og få saget Bord. Aksel hadde ingen
samlet Tømmerskog, men enkeltvis stod det digre Furuer flere Steder i
hans Utmark, han valgte at ta dem på Veien op mot Sellanrå så ikke
Kjøringen til Sagen skulde bli for lang.

En Morgen fodrer han da Dyrene særlig godt så de kan holde ut
tilkvælds, lukker Dørene efter sig og går i Skogen; omfremt Øks og
Matskræppe bærer han Ræke med til Sneskuflingen. Det er mildt i Veiret,
igår var det en svær Storm med Nedbør, men idag er det Ophold. Han
følger Telegraflinjen hele Veien til han kommer frem til Stedet, så
vrænger han Trøien av og begynder at hugge. Efterhvert som han fælder
Trærne kvister han dem og gjør dem til Stokker, så lægger han Skat og
Kvist i Haug.

Brede Olsen går forbi opover, så er det vel Uorden på Linjen siden
Stormen igår. Kanske gik Brede uten Ærend, han var blit så ivrig i
Tjenesten, ho, han hadde forbedret sig så. Mændene talte ikke til
hverandre og hilste ikke.

Aksel mærker godt at Veiret er begyndt at slå om, det blåser mere og
mere op, men han driver bare på. Det er langt over Middag og han har
ikke spist. Så er det han fælder en svær Furu som i sit Fald kaster ham
til Jorden. Hvorledes det gik til? Ulykken var ute. En Tømmerfuru står
og svaier på Roten, Mennesket vil ha den en Vei, Stormen en anden,
Mennesket taper. Det kunde endda ha gåt an, men Sneen dækket det uføre
Lænde, Aksel trådte galt, trådte ut til Siden, og kom med Benet ned i
en Bergklype, han var tilskrævs i Berg, med et Tømmertræ over sig.

Javel. Det kunde endda ha gåt an, men han var blit liggende så utsøkt
vrængt, såvidt han kjendte med hele Lemmer, men forvridd og uten at
kunne arbeide sig frem av den store Vægt. Efter en Stund har han fåt
den ene Hånd fri, den andre ligger han på, han kan ikke række Øksen.
Han ser sig omkring og tænker, som ethvert andet fanget Dyr vilde ha
gjort, ser sig omkring og tænker og arbeider under Træet. Brede må vel
komme nedover igjen om en Tid, tænker han og puster på.

I Begyndelsen tar han det let og er bare ærgerlig over at bli borthæftet
ved dette Tilfælde, dette elendige Træf, han er ikke det Spor rædd for
Helsen end si for Livet. Rigtignok kjender han at den Hånden han ligger
på dør bort under ham og at Benet i Bergklypen blir koldt og visner det
også, men det får endda gå an. Brede kommer vel snart.

Brede kom ikke.

Stormen øket, Aksel hadde Snefokket like i Ansigtet. Se, nu begynder det
på Kar! tænker han vel og er endda nokså sorgløs, ja det er som om han
blinker til sig selv gjennem Sneen at nu må han være opmærksom, nu
begynder det nemlig på Kar! Efter en lang Stund støter han ut et enkelt
Rop. Det høres vel ikke langt i Stormen, men det går opover Linjen, til
Brede. Aksel ligger der med aldeles fånyttige Tanker: hadde han bare
kunnet række Øksen og kanske fåt hugget sig fri! Hadde han endda fåt
Hånden sin op, den lå imot noget skarpt, en Sten, og Stenen åt sig
sagte og høflig ind i Håndbaken. Hadde ialfald den Satans Stenen været
borte, men ingen har endnu kunnet fortælle et rørende Træk av en Sten.

Det lakker og lider, Sneen fyker hårdt, Aksel fyker ned, han er så
hjælpeløs, Sneen lægger sig uskyldig og uvidende over hans Ansigt, den
smælter en Stund, så blir Ansigtet koldt og Sneen smælter ikke mere.
Det er nu det begynder på Kar!

Så roper han to store Rop og lytter.

Nu driver Øksen hans ned, han ser bare litt i Skaftet. Dèrborte hænger
Matskræppen hans i et Træ, hadde han nu bare nådd den skulde han
sandelig ha tat en Bete, nogen ypperlig store Mundfulde. Og med det
samme han er så dristig i sine Krav til Livet kunde han også ønske sig
Trøien sin på, det blir koldt. Han roper et overhændig Rop igjen --

Der står Brede. Han er stanset, han ser bortover til den ropende Mand,
står bare et Sekund og kaster Øinene dit som for at finde ut hvad som
er påfærde. -- Kan du komme og række mig Øksen! roper Aksel litt
ynkelig. -- Brede tar sine Øine til sig, han skjønner hvad som er
påfærde, og nu ser han tilveirs, op til Telegraftråden, og synes at
ville begynde at plystre. Var han gal! -- Kom og gi mig Øksen, gjentar
Aksel høiere, jeg ligger under et Træ! -- Brede er så forbedret og
ivrig i Tjenesten, han ser på Telegraftråden og vil idelig plystre. Og
læg vel Mærke til at han kanske vil plystre muntert og hævngjærrig. --
Nå, du vil tyne mig og ikke engang gi mig Øksen! roper Aksel. -- Da er
det som om Brede må gå litt længer nedover Linjen og se på
Telegraftråden. Han blir borte i Snedrevet.

Nå, jaja. Men nu skulde det være en god Himmelstrek av Aksel om han
selv kom sig såpas løs at han rak Øksen! Han spænder Maven og Brystet
op for at lette den uhyre Vægt som holder ham nede, han rører Træet,
ryster det, men han opnår bare at få endel mere Sne over sig. Efter
nogen forgjæves Tak holder han inde.

Det begynder at mørkne. Brede er gåt, men hvor langt kan han være
kommet? Ikke videre langt, Aksel roper igjen og taler med det samme fra
Leveren: Later du mig snoft ligge her, din Manddraper? roper han, har du
ikke Sjæl og Salighet kjærere? Du vet du kunde få en Ku for at gi mig
en eneste Hånds Hjælp, men du er en Hund, Brede, og du vil tyne mig.
Men så skal jeg også mælde dig såsandt som jeg ligger her, husk på
det! Og kan du ikke komme og gi mig Øksen?

Stille. Aksel arbeider igjen under Træet, letter det litt med Maven og
får det til at dynge ham endda mere ned med Sne. Så gir han sig over
og sukker, slitt og søvnig blir han også. Dyrene, nu står de i Gammen
og rauter, de har ikke fåt vått eller tørt siden imorges, Barbro gir
dem ikke mere, hun rømte, rømte med begge Fingerringene også. Det
mørkner, javel, det blir Kvæld og Nat, men det kunde endda gå an, men
det er koldt, nu iser Skjægget, Øinene vil også ise igjen på ham,
Trøien dèrborte på Træet kunde ha været god at ha, og er det mulig,
hans ene Ben kjendes dødt til Hoften? Alt står i Guds Faderhånd! sier
han, og det er jo formelig som om han kan tale gudelig når han vil. Det
mørkner, javel, han kan dø uten tændt Lampe! Han blir så bløt og god,
og for at være ydmyg smiler han venlig og tåpelig til Uveiret, det er
Guds Sne, uskyldig Sne! Ja han kan endog late være at mælde Brede --

Han stilner og blir mere og mere søvnig, ja som lam av Forgift, han ser
så meget hvitt for Øinene, Skoger og Sletter, store Vinger, hvite Flor,
hvite Seil, hvitt, hvitt -- hvad kan det være? Sludder, han vet godt at
det er Sne, han ligger i Marken, det er ikke noget Opspind at han er
begravet under et Træ.

Så roper han på måfå igjen, bæljer, der nede i Sneen ligger hans
vældige og hårede Bryst og bæljer, det måtte kunne høres helt til
Gammen, til Dyrene, bæljer Gang på Gang. Og er du ikke et Svin og et
Udyr, roper han efter Brede, har du betænkt hvad du gjør og later mig
forgå? Times du ikke at gi mig Øksen, spør jeg, og er du et skammelig
Kreatur eller et Menneske? Men Lykke på Reisen dersom at det er din Agt
og Mening at gå ifra mig --

Han må ha sovet, han er så stiv og livløs, men Øinene er åpne,
gjengrodde med Is, men åpne, han kan ikke blinke med dem; har han sovet
med åpne Øine? Kanske han har bare blundet et Minut eller en Time, Gud
vet det, men nu står Oline her. Han hører at hun spør: Er du ilive i
Kristi Blods Navn? Og videre spør hun om at han ligger her, om at han er
gal? Oline står her ialfald.

Ja det er noget veirende ved Oline, noget sjakalagtig, hun toner frem
når det er Uhygge påfærde, hun lugter så skarpt. Hvorledes skulde
Oline ha kommet frem i Livet hvis hun ikke hadde været om sig og lugtet
skarpt? Nu hadde hun altså fåt Aksels Bud og var kommet med sine sytti
år over Fjældet for at være hos ham. Lå veirfast på Sellanrå igår
under Stormen, kom til Måneland idag, fandt ingen hjemme, fodret
Dyrene, var småt ute på Dørhellen og lydde, mælket Dyrene tilkvælds,
lydde igjen, hun forstod det ikke --

Så hører hun Rop og Oline nikker: enten er det han Aksel eller de
Underjordiske, i begge Tilfælder er det værdt at snuse litt, at finde
den Almægtiges evige Visdom i så megen Uro i Skogen -- og mig gjør han
ingenting, for jeg er ikke mægtig at løse hans Skotvinge --

Her står hun.

Øksen? Oline graver og graver i Sneen og finder ikke Øksen. Hun vilde
klare sig uten Øks og prøver at lette på Træet som det ligger der, men
hun er som et lite Barn og får bare rystet de yterste Kvister. Hun
leter efter Øksen igjen, det er mørkt, men hun graver med Hænder og
Føtter; Aksel kan ikke peke, han kan bare si hvor Øksen engang lå, men
der er den ikke mere. Dersom at det ikke hadde været så langt til
Sellanrå! sier Aksel. Men nu begynder Oline at lete efter sit eget Hode
og Aksel roper til hende at nei der er den ikke. -- Neinei, sier Oline,
jeg vil nu bare se alle Steder! Og hvad er dette? sier hun. -- Jeg mener
du fandt hende? spør Aksel. -- Ja med den Almægtiges Bistand! svarer
Oline høitravende. Men Aksel er ikke meget høi, han indrømmer at han
kanske ikke er aldeles forstandig, han er gåt næsten klar. Og hvad
skulde Aksel med Øksen? Han kunde ikke røre sig, Oline måtte jo hugge
ham løs. å Oline hadde hugget med Øks før, hadde hugget mere end en
Kvældsved i sit Liv.

Aksel kan ikke gå, hans ene Ben er dødt til Hoften, Ryggen er avlage,
nogen stærke Sting får ham til at hyle aparte, i det hele tat kjender
han sig bare som en Levning, noget av ham ligger igjen under Træet. Det
er så rart, sier han, og jeg forstår det ikke! Oline forstår det og
forklarer det hele med underfulde Ord, ja for hun har reddet et Menneske
fra Døden og hun vet det: Den Almægtige har brukt hende til et ringe
Redskap og ikke villet sende nogen Hærskare. Så ikke Aksel hans vise
Råd og Beslutning? Og om han hadde villet sende en Orm i Jorden så
hadde han kunnet gjøre det. -- Ja det vet jeg nok, sier Aksel, men det
er så konstig med mig! -- Konstig? Han skulde vente ørpitterlite, røre
sig, bøie og rette sig, så ja, litt ad Gangen, hans Leddemot var visnet
og døde, han skulde få Trøien på og bli varm. Men aldrig kom hun til
at glemme den Herrens Engel som kaldte hende ut på Dørhellen den siste
Gangen, og da hørte hun Rop fra Skogen. Det var som i Paradisets Dager
da de blåste med Basuner på Jerikos Mure --

Underfuldt. Men under denne Tale får Aksel Tid på sig, han øver sine
Lemmer igjen og lærer at gå.

De kommer sig så småt hjemover, Oline er fremdeles Redningsmand og
støtter ham. Det går det og. Et Stykke nede møter de Brede. -- Hvad det
er? sier Brede, er du ussel? skal jeg hjælpe dig? sier han. -- Aksel
tier avvisende. Han har lovet Gud ikke at hævne sig på Brede og mælde
ham, men videre er han ikke gåt. Og hvad skulde Brede på Optur nu
igjen? Hadde han set at Oline var kommet til Måneland og forståt at
hun vilde høre Nødropene? -- Nå, det er du, Oline? sier Brede pratsom.
Hvor du fandt han? Under et Træ? Ja er det ikke forunderlig med os
Mennesker! utbryter han, jeg var på Telegrafopsyn og så hørte jeg Rop.
Den som snudde straks på Timen var Brede, jeg vilde være til Hjælp hvis
det trængtes. Og just så var det du, Aksel! Lå du under et Træ? -- Ja
det både så og hørte du da du gik nedover, svarer Aksel, men du gik
mig forbi. -- Gud vær mig Synder nådig! roper Oline over så megen
Sorthet. -- Brede forklarer sig: Ja så dig? Jeg så dig godt. Men du
kunde ha ropt, hvorfor ropte du ikke? Jeg så dig så utmærket vel, men
jeg trodde du lå og hvilte litt. -- Du skal bare tie! advarer Aksel, du
vilde at jeg skulde bli liggende! --

Nu forstår Oline at Brede ikke må gripe ind, det vil forringe hendes
egen Uundværlighet og gjøre hendes Redning mindre absolut, hun hindrer
Brede i at hjælpe til, han får ikke engang bære Matskræppen eller
Øksen. å for Øieblikket er Oline så helt på Aksels Side; når hun
kommer til Brede engang siden og sitter med en Kop Kaffe vil hun være
på hans. -- Kan du ikke late mig bære Øksen og Ræken ialfald? sier
Brede. -- Nei, svarer Oline i Aksels Sted, han vil bære den selv. --
Brede vedblir: Du kunde ha ropt på mig, vi er vel ikke så Uvenner at
du ikke kan få Mål for dig. Ropte du? Nå. Så skulde du ha ropt høit,
du skal gi dig Vet på at det var Snestorm. Og desforuten så kunde du
ha vinket med Hånden. -- Jeg hadde ingen Hånd at vinke med, svarer
Aksel, du så jeg lå som om jeg var låset ned med Lås. -- Nei det så
jeg ikke. Jeg har aldrig hørt så galt! Lat mig nu bære Børen din, hører
du! -- Oline sier: Du skal late han Aksel være i Fred. Han er ussel. --

Men nu er vel også Aksels Hjærne kommet i Gang igjen. Han har hørt om
gamle Oline før, han skjønner at hun blir både dyr og plagsom for al
Fremtid hvis hun skal være absolut alene om at ha reddet hans Liv, han
vil fordele Triumfen litt, Brede får virkelig Skræppen og Redskaperne
at bære, ja Aksel later et Ord falde om at det lettet ham, det gjorde
godt. Men Oline vil ikke finde sig i det, hun river i Skræppen og
erklærer at hun og ingen anden skal bære det som bæres skal. Det lure
Enfold er i Strid fra alle Sider, Aksel står et Øieblik uten Støtte og
Brede må sandelig slippe Skræppen og fange ham op skjønt han ikke
vakler mere.

Men så går de videre slik, Brede støtter den svake Mand og Oline bærer
Børen. Hun bærer og bærer, hun er fuld av Ondskap og Gnister: hun har
fåt tilvristet sig den ringeste og groveste Part av Redningen hjem.
Hvad Djævelen skulde Brede her! -- Du Brede, sier hun, hvad det er jeg
hører, har de bent tat og solgt Gården din? -- Hvem du spør for? svarer
Brede kjækt. -- Spør for? Jeg visste ikke at du vilde ha det hemmelig.
-- Det var Skrôt, Oline, du skulde ha møtt op og bydd på Gården. --
Jeg? Du aper med en Stakkar! -- Nå, er du ikke blit rik? De sier du har
arvet Skrinet hans Gammel-Sivert, hehehe. -- Det gjorde ikke Oline
blidere at bli mindet om den feilslagne Arv: Ja han Gammel-Sivert han
undte mig alt godt, det er ikke at si andet. Men da han var død gjorde
de han ren for jordisk Gods. Du vet selv hvorledes det er at bli snoft
ren, Brede, og være under Andenmands Tak; men han Gammel-Sivert han har
nu store Saler og Pauluner, og du og jeg, Brede, vi går igjen på
Jorden for Hvermands Fot. -- Jeg estimerer dig ikke, sier Brede, og han
henvender sig derpå til Aksel: Jeg er glad for at jeg kom så jeg kunde
hjælpe dig hjem. Går jeg for fort med dig? -- Nei. --

Men strides med Oline, mundhugges med Oline? Umulig. Aldrig gav hun sig
og ingen kunde nå hende i at blande Himmel og Jord sammen til et eneste
Rot av Venlighet og Ondskap, Vås og Gift. Nu hører hun at det egentlig
er Brede som hjælper Aksel hjem! -- Hvad det var jeg skulde sagt,
begynder hun: de store Herrerne som var på Sellanrå den Gangen -- fik
du vist dem Stensækkene dine? -- Dersom at du vil, Aksel, så skal jeg
akkurat ta dig på Ryggen og bære dig, sier Brede. -- Nei, svarer Aksel.
Men du skal såvisst ha Tak! --

De går og går og det er ikke langt igjen, Oline skjønner at hun må
nytte Tiden skal hun få utrettet noget: Det hadde nu været det bedste
om du hadde berget han Aksel ifra Døden, sier hun. Og hvorledes var det,
Brede, så du hans Fordærvelse og hørte hans Nødsens Rop og gik bent
forbi? -- Du skal bare holde Munden din, Oline! svarer Brede.

Det vilde nu også ha været det makeligste for hende, hun brøitte i Sne
og bar tungt, hun pustet; men hun tidde ingenlunde. Hun syntes at ha
gjæmt en Godbit til Slutten, å et farlig Æmne, og skulde hun våge sig
ind på det? -- Ho Barbro, sier hun -- ja hun er da ikke strøken av, vet
jeg? -- Jo, svarer Brede letsindig. Og så fik du Vinterarbeide for det
samme. -- Men her blev det godt Tak for Oline igjen, hun kunde late
forstå hvor hun var en søkt Oline, en attrået Oline rundt omkring i
sin Bygd: kunde hun ikke ha været på to Steder, ja for den Saks Skyld
på tre Steder? I Prestegården vilde de ha hat hende også. Og hun lot
med det samme forstå en Ting til som endog Aksel gjærne kunde høre, det
skadet ikke: hun var bydd så og så meget for Vinteren, desuten nye
Sko, ja endda et Saufôr atpå. Men så visste hun at her på Måneland
kom hun til en ekstra bra Mand som vilde lønne hende overflødig, og så
vilde hun heller hit. Nei det skulde ikke han Brede vør at sørge for,
hittil hadde hendes himmelske Fader åpnet Dør efter Dør for hende og
bedt hende ind. Og det så jo næsten ut for at Gud hadde hat en Mening
med at sende hende hit til Måneland, hun hadde frelst et Liv ikvæld. --

Men nu begynder Aksel at bli så utmattet og hans Ben så uansvarlige
under ham. Det er forunderlig, han er hittil blit dygtigere til at gå
efterhvert som Varme og Liv kom tilbake i hans Lemmer, nu trænger han
høilig Brede for at holde sig oppe! Det syntes at begynde da Oline talte
om sin Løn, og siden da hun atter reddet hans Liv blev det rent galt.
Vilde han endda engang minke på hendes Triumf? Gud vet det, men hans
Hjærne var vel kommet i god Gang. Da de var nær Husene stanser han og
sier: Nei det ser ikke ut til at jeg skal komme mig hjem! -- Brede tar
ham uten videre på Ryggen. Så går de slik, Oline fuld av Eiter, Aksel
så lang han er på Bredes Ryg. -- Men hvorledes var det, spør Oline,
skulde ikke ho Barbro ha Barn? -- Barn? stønner Brede under sin Vægt.
Det er et yterst rart Optog, men Aksel later sig bære helt til han blir
sat ned på Dørhellen.

Brede puster umåtelig. -- Ja eller hadde hun ikke Barn? spør Oline. --
Aksel bryter fort ind med følgende Ord til Brede: Jeg skjønner ikke
hvorledes jeg skulde ha frelst mig hjem i Kvæld dersom ikke du hadde
været! Og han glemmer heller ikke Oline: Tak skal du ha, Oline, du var
den første som fandt mig! Og Tak skal dokker nu ha begge to! --

Dette var den Kvæld Aksel blev reddet ....

I de følgende Dager vil Oline nødig tale om andet end den store
Tildragelse, Aksel har nok at gjøre med at holde igjen. Oline kan
påvise det Sted hun stod på i Stuen da en Herrens Engel kaldte hende
ut på Dørhellen for at høre efter Nødrop, Aksel har atter andet at
tænke på og må være en Mand. Han begynder sit Arbeide i Skogen igjen,
og når han er færdig med at fælde tar han på at kjøre Stok til Sagen
på Sellanrå.

Et jævnt og høvelig Vinterarbeide sålænge det varer: Stok opover,
skårne Bord nedover. Men det gjælder at drive på og bli færdig før
Nytår, når den store Frost sætter ind og iser Sagen ned. Det går
rigtig godt, alting går: når det hænder at Sivert på Sellanrå just
kommer tomreipet fra Bygden tar også han en Stok på Slæden opover og
hjælper sin Nabo. De to får sig da en ordentlig Prat og er til Hygge
for hverandre.

Hvad du freget i Bygden? spør Aksel. -- Nei ingenting, svarer Sivert.
Her skal komme en ny Mand i Marken.

En ny Mand -- å det var ikke ingenting, det var bare Siverts Form. De
nye Mænd kom med års Mellemrum opover Marken og slog sig ned, det var
nu fem Nybygg nedenfor Breidablik, ovenfor gik det langsommere at
kolonisere skjønt Jorden hele Veien sørover blev mere Muld og mindre
Myr. Den Nybygger som hadde våget sig høiest op i Almenningen var Isak
da han grundla Sellanrå, han var den dristigste og klokeste. Senere kom
Aksel Strøm efter ham; nu hadde altså en ny Mand kjøpt. Den nye Mand
skulde ha en stor Teig Dyrkningsmyr og Skog nedenfor Måneland -- det
var nok at ta av.

Har du hørt hvad Slags Mand han er? spør Aksel. -- Nei, svarer Sivert.
Han kommer med færdige Huser som han kjører hit og lægger op på ingen
Tid. -- Nå. Så har han Middel? -- Han må vel så ha. Han kommer med
Familjen, det er Kone og tre Børn. Og han har Hest og Dyr med. -- Ja så
har han Middel, sier Aksel. Hørte du ikke mere? -- Nei. Han er tre og
tredive år. -- Hvad han heter? -- Aron, sa de. Stedet sit har han kaldt
Storborg. -- Nå, Storborg. Jaja det var nu ikke lite. -- Han er ifra
Sjøkanten. De sa han har drevet Fiske. -- Så kommer det an på om han
er nogen Jordbruker, sier Aksel. Hørte du ikke det Slag mere om han? --
Nei. Han betalte kontant da han fik Skjøte. Andet hørte jeg ikke. Han
monne ha tjent grovelig på Fiske, sa de. Nu skal han sætte sig ned her
og drive Handel. -- Nå, han skal drive Handel? -- Ja det snakket de
på. -- Nå, han skal drive Handel!

Det var det allervigtigste, og de to Naboer talte det over på alle
mulige Måter mens de kjørte Milen frem. Det var en stor Nyhet, kanske
den største i hele Markens Historie, det var nok at drøfte: Hvem vilde
den nye Mand handle med? De otte Nybygg i Almenningen? Eller ventet han
også Kunder fra Bygden? I alle Tilfælder vilde Handelsstedet bli av
Betydning, kanske kom det også til at øke Koloniseringen, Eiendommene
vilde muligens stige i Værd, ingen visste det.

Hvor de drøftet det og aldrig blev trætte! Disse to Mænd hadde sine
Interesser og sine Mål like så vigtige som andres, Marken var deres
Verden, Arbeide, årstider og Avling de Æventyr de oplevet. Var det ikke
Spænding i det? Ho, Spænding nok! Mangen Gang måtte de sove let, mangen
Gang arbeide over Mattiderne, de tålte det, de hadde Helse til det, syv
Timer under et Tømmertræ skadet dem ikke for Livet hvis Lemmerne var
hele. En Verden uten Vidde, uten Utsyn? Så! Men hvilken Verden av et
Utsyn dette Storborg med Handel midt i Marken!

Menneskene drøftet det til Jul ....

Aksel hadde fåt et Brev, et stort Brev med Løve på, det var fra
Staten: at han skulde hente Telegraftråd og Telegraf, Redskap og
Værktøi hos Brede Olsen og overta Opsynet med Linjen fra Nytårsdag.




IV


De kjører med mange Hester opover Myrene, de kjører Husene til den nye
Mand i Marken, Lass efter Lass, i dagevis. De læsser av på et Sted som
skal bli hetende Storborg, det blir nok stort engang, fire Mand ligger
nu borti Bergene og tar ut Sten til en Mur og to Kjældere.

Så kjører de og kjører. Hver Stok er laftet på Forhånd, det er bare
at lægge den op når Våren kommer, det er fint utregnet, Stokkene har
Løpenumer og her mangler ikke en Dør, ikke et Vindu, ikke en farvet
Glasrute til Verandaen. Og den ene Kjører kommer en Dag med et høit Lass
Spiler. Hvad er det? En av Nybyggerne nedenfor Breidablik vet det, han
er sørfra og har set slikt før: Det er Havestakittet, sier han. -- Den
nye Mand vil altså anlægge Have i Marken, stor Have.

Det tegnet godt, det hadde aldrig før været slik Færdsel op efter Myrene
og mange Hesteeiere tjente Skillinger på Kjøring. De drøftet også
denne Sak: her var Utsigt til Fortjeneste i Fremtiden, Handelsmanden
vilde få sine Varer fra Indland og Utland, han måtte ha dem opkjørt
fra Sjøen med mange Hester.

Det så ut for at stort skulde altsammen være her. Det var kommet en ung
Formand eller Fuldmægtig som ordnet med Kjøringen, han var en Spræt og
syntes ikke han fik Hester nok endda det slet ikke var så mange Lass
igjen at kjøre. -- Det er jo ikke så svært mange Lass igjen av Husene?
sa de til ham. -- Ja men alle Varene! svarte han. -- Sivert på
Sellanrå kom ruslende hjemover, som sædvanlig tomreipet, og
Fuldmægtigen ropte til ham: Kommer du tomreipet nedenfra? Hvorfor tok du
ikke Lass hit til Storborg? -- Det kunde jeg ha gjort, men jeg visste
ikke om det, svarte Sivert. -- Han er fra Sellanrå, de har to Hester!
var det en som hvisket. -- Har dokker to Hester? spurte Fuldmægtigen.
Tak dem hit begge to og kjør for os, her er Penger at tjene! -- Ja,
svarte Sivert, det var ikke så galt. Men just nu er det så ondt om Tid
for os. -- Har du ikke Tid til at tjene Penger! sa Fuldmægtigen.

Nei de hadde ikke altid Tiden for sig på Sellanrå, det var så meget
at gjøre hjemme. Nu hadde de endog for første Gang leiet Karhjælp på
Gården, to svenske Murere som sprængte Sten til et Fjøs.

Dette Fjøs hadde i mange år været Isaks store Tanke, Gammen til Dyrene
blev både for liten og for dårlig, et Stenfjøs av dobbelt Mur og med
ordentlig Gjødselkjælder forestod. Men det var så meget som forestod,
det ene drog det andre efter sig hele Tiden, det blev ialfald aldrig
Slut med Byggingen. Han hadde Sag og Kværn og Sommerfjøs, skulde han
ikke ha Smie? Bare en liten Smie, til Hjælp, til Nødhjælp, det var så
langt til Bygden når Slæggen kruset sig eller et Par Hestesko skulde
kvæsses. Altså bare såvidt han kunde berge sig: en Avl og et Smiested,
skulde han ikke ha det? I det hele tat blir der så mange små og store
Huser på Sellanrå.

Gården blir større og større, mægtig, det er således ikke Råd til at
hjælpe sig uten Taus mere, og Jensine må vedbli at være her. Hendes Far
Smeden spør iblandt efter hende og om hun ikke snart kommer hjem igjen,
men han trænger ikke hårdere på, han er meget eftergivende og har vel
en Mening dermed. Sellanrå ligger da øverst opi Almeningen og bare
vokser, vokser i Huser og i Jorde, Menneskene er de samme. Lapperne
kommer ikke længer forbi og gjør sig til Herrer på Nybygget, det er for
længe siden ophørt. Lapperne de kommer ikke ofte forbi, de gjør helst en
stor Bue utenom Gården, men de kommer ialfald ikke ind i Stuen mere, de
stanser ute, hvis de i det hele tat stanser. Lapperne de vanker i
Utkanterne, i det Skumle, sæt Lys og Luft på dem, og de vantrives som
Utøi og Makk. Nu og da blir en Kalv eller et Lam tvært borte i
Sellanrås Utmark, langt borti en Utkant. Det er intet at gjøre ved.
Naturligvis kan Sellanrå tåle det. Og om Sivert kunde skyte så hadde
han ikke Børse, men han kan ikke skyte, han er ukrigersk og munter, en
stor Skøier: Desuten så er vel Lapperne fredet! sier han.

Sellanrå kan tåle små Tap i Buskapen fordi det er stort og stærkt,
men det er ikke uten Sorger, ånei. Inger er ikke hele året rundt like
tilfreds med sig selv og Livet, nei hun har engang gjort en stor Reise
og da fik hun vel et Slags ful Utidighet over sig. Den kan gå bort, men
den kommer igjen. Hun er flittig og flink som i sine bedste Dager og hun
er en pen og sund Kone for sin Mand, for Kværnkallen; men har hun ikke
Minder fra Trondhjem? drømmer hun aldrig? Jo især om Vinteren. Det er
Pokker til Liv og Lyst i hende stundom, og da hun ikke kan danse alene
blir det intet Bal. Tunge Tanker og Andaktsbok? åja, jo. Men det andre
er også litt herlig og makeløst, som Gud skal vite. Hun har lært at bli
nøisom, de svenske Murere er ialfald fremmede Mennesker og ukjendte
Røster på Gården, men det er ældre og stille Karer, de leker ikke, de
arbeider. Men de er bedre end intet, de liver op, den ene synger deilig
på Stenen og Inger står iblandt og lytter. Han heter Hjalmar.

Men dermed er ikke alt godt og vel på Sellanrå. Der er nu den store
Skuffelse med Eleseus. Det var kommet Brev fra ham at hans Post hos
Ingeniøren var inddraget, men han skulde få en anden Post, han måtte
bare vente. Så kom det Brev om at i denne Tid da han ventet på en høi
Kontorpost kunde han ikke leve av ingenting, og da han fik en
Hundredekroneseddel sendt hjemmefra skrev han tilbake at det var just
nok til at betale litt Skyld med. -- Nå, sa Isak. Men nu har vi Murere
og mange Utlæg, spør nu han Eleseus om han ikke heller vil komme hjem og
hjælpe os! -- Inger skrev, men Eleseus vilde ikke hjem igjen, nei nu
vilde han ikke atter gjøre denne Reise til ingen Nytte, før vilde han
sulte.

Se, det var vel ingen høi Kontorpost ledig i hele Byen og Eleseus var
kanske heller ingen Rakekniv til at rydde sig Vei. Gud vet, kanske var
han heller ingen større Dygtighet. Snil og arbeidsom til at skrive var
han nok, men ånden og Lyset hadde han det? Og hvis ikke, hvorledes
skulde det så gå ham!

Da han kom hjemmefra med to Hundrede Kroner møtte Byen op med sine gamle
Regninger, og da han hadde betalt dem måtte han ha sig en Stok og ikke
et Paraplyskaft. Forskjellige andre Ting lå det også nær at skaffe si:
en Skindlue til Vinters som alle hans Kamerater hadde, et Par Skøiter
til Løp på Byisen, en Tandstikker av Sølv som var til at stikke
Tænderne med og peke elegant med når man sat og talte sammen ved et
Glas. Og så længe han var rik trakterte han efter Ævne, ved selve sit
Gjenkomstgilde lot han trække op et halvt Dusin Øl med den største
Sparsomhet. -- Hvad, gir du tyve Øre til Jomfruen? spurte de ham; vi gir
ti. -- Man skal ikke være smålig! sa Eleseus.

Han var ikke smålig nei, det stod ikke på for ham, han var fra den
store Gård, ja fra et Gods, hans Far Markgreven eiet endeløse
Tømmerskoger og fire Hester, tredive Kjyr og tre Slåmaskiner. Eleseus
var ingen Løgnhals og det var ikke han som utspredte Æventyret om Godset
Sellanrå, det hadde Distriktsingeniøren i sin Tid gjort og brisket sig
i Byen. Men det var ikke Eleseus imot at Æventyret halvt om halvt blev
trodd. Da han selv intet var kunde han være Søn av noget, han fik Kredit
på det og kunde redde sig. Men i Længden gik det ikke, han skulde en
Dag betale og da sat han fast. En av hans Kamerater fik ham da ind i sin
Fars Forretning, en Bondehandel med alskens Varer, det var bedre end
intet. Det passet dårlig for en så gammel Gut at komme på Begynderløn
i en Krambod når han skulde utdannes til Lensmand, men det var
Livsophold, en foreløpig Utvei, å det var i Grunden ikke så galt.
Eleseus var snil og bra her også og blev godt likt av Folk, så skrev
han hjem om at han var gåt over til Handelen.

Det var dette som var Morns store Skuffelse. Når Eleseus stod i Krambod
så var han jo ikke det Slag mere end som Betjenten hos Handelsmanden
nede i Bygden; før hadde han været mere uten Like; ingen uten han var
reist ut fra Bygden og blit Kontorist. Hadde han tapt sit store Mål av
Sigte? Inger var ikke så dum, hun visste at det fandtes en Avstand
mellem det almindelige og det ualmindelige, men hun skjelnet den kanske
ikke altid så nøie. Isak var enfoldigere og enklere, han regnet nu
mindre og mindre med Eleseus når han regnet, hans ældste Søn glidde
utenfor hans Område, han ophørte at tænke sig Sellanrå delt mellem
sine Sønner når han engang selv faldt fra.

Ut på Våren kom Ingeniører og Arbeidere fra Sverige, de skulde bygge
Veier, opføre Barakker, planere, skyte, åpne Forbindelser med
Matleverandører, med Hesteeiere, med Grundeiere ved Sjøen -- hvad -- men
hvorfor alt dette? Er vi ikke i Marken hvor alt er dødt? Jo nu skulde de
begynde Prøvedrift i Kobberfjældet.

Så blev det allikevel Affære av, Geissler hadde ikke bare vimset.

Det var ikke de samme store Herrer fra forrige Gang, nei Landshøvdingen
var borte, Brukspatronen var borte, men det var den gamle Bergkyndige og
den gamle Ingeniør. De kjøpte av Isak alle de sagede Bord han kunde
avse, de kjøpte Mat og Drikke og betalte godt, så pratet de og var
venlige og syntes om Sellanrå. Taugbane! sa de, Luftbane fra Toppen av
Fjældet til Sjøen! sa de. -- Nedover alle Myrene her? spurte Isak, for
han tænkte så dårlig. -- Nei så måtte de le: På andre Siden, sa de,
ikke her på denne Siden, det vilde bli Miler nedover, nei på andre
Siden av Fjældet, like tilhavs, der er stærkt Fald og ingen Længde. Vi
rænder Malmen ned gjennem Luften i Jærntanker, du skal se det blir
storartet; men til at begynde med kjører vi Malmen ned, bygger en Vei og
kjører den ned med Hester -- å femti Hester, storartet det også. Og vi
er ikke bare denne Styrken som du her ser; hvad er vi? ingenting! Det
kommer flere op fra andre Siden, et Tog av Arbeidere og færdigbyggede
Barakker og Proviant og Materiel og Redskaper av alle Slag, sa de, vi
møtes på Toppen. Det skal bli Sving i Tingene, Millioner, og Kisen skal
til Sydamerika. -- Er ikke Landshøvdingen med? spurte Isak. -- Hvad for
en Landshøvding? Nå han, nei han har solgt. -- Og Brukspatronen? -- Han
har også solgt. Så du husker dem? Nei de har solgt. Og de som kjøpte
av dem har atter solgt. Nu er det et stort Selskap som eier
Kobberfjældet, uhyre rike Folk. -- Hvor mon Geissler er? spurte Isak. --
Geissler? Kjender ham ikke. -- Lensmand Geissler, han som solgte Dokker
Fjældet dengang? -- Nå han! Var det Geissler han hette? Gud vet hvor
han er! Husker du ham og?

Så skjøt de og arbeidet i Fjældet med mange Mand utover Sommeren, det
blev stor Virksomhet, Inger drev utstrakt Handel med Mælk og Budråt og
det var trøisomt at handle og vandle, at se mange Folk som kom og gik.
Isak trampet sin dundrende Gang og dyrket sin Jord, intet forstyrret
ham; de to Murere og Sivert reiste Stenfjøset. Det blev en vid Bygning,
men det gik sent at få den op, de var for få Mand på Muren og Sivert
var desuten ofte ifra for at hjælpe til på Jordet. Nu var det godt at
ha Slåmaskine og godt at ha tre rappe Kvindfolk på Rakemarken.

Det var godt altsammen, Ødemarken var blit Liv, det blomstret med
Penger.

Se nu Handelsstedet Storborg, var det ikke blit Forretning i stor Stil?
Den Aron måtte være en Pokker og en Brand, han hadde fåt Nys om det
forestående Gruvearbeide og møtte øieblikkelig op med sin Krambod, han
handlet, å han handlet som en Regjering, ja som en Konge. Først og
fremst solgte han nu alle Slags Husholdningsvarer og Arbeidsklær; men
Gruvearbeidere med Penger de er ikke så nøie på Skillingen at de bare
kjøper det nødvendige, nei de kjøper alt. Især om Lørdagskvældene
vrimlet Handelsstedet Storborg av Folk og Aron måket Penger ind, han
hadde både Fuldmægtigen og sin Kone til Hjælp indenfor Disken og solgte
selv alt han vann, men Stedet var ikke øde og forlatt før langt på Nat.
De fik Ret Hesteeierne i Bygden, det blev en vældig Kjøring av Varer op
til Storborg, Veien måtte flere Steder omlægges og gjøres ordentlig
istand, det blev noget andet end Isaks første smale Sti opover Marken.
Aron blev en ren Markens Velgjører med sin Handel og sin Vei. Han hette
forresten ikke Aron, det var bare hans Døpenavn, han hette Aronsen, det
kaldte han sig selv og det kaldte hans Kone ham; Familjen var stor på
det og hadde to Tjenestepiker og en Dreng.

Jorden på Storborg måtte foreløpig ligge urørt, det var ikke Tid til
Jordbruk, hvem vilde grave i Myren! Men Aronsen hadde Have med Stakit og
Rips og Asters og Rognbusker og andre plantede Trær, en fin Have. Det
var en bred Vei i den hvor Aronsen kunde gå om Søndagene og røke lang
Pipe; i Bakgrunden lå Husets Veranda med røde og gule og blå Ruter.
Storborg. Tre Børn sprang små og pene omkring, Piken skulde lære at bli
Datter på et Handelssted, Gutterne skulde lære Handel selv, å tre Børn
med Fremtid!

Hadde ikke Aronsen tænkt på Fremtiden så var han i det hele tat ikke
kommet hit. Han kunde ha vedblit at fiske Fisk og kanske være heldig og
tjene godt da også, men det var ikke som Handel, det var ikke fint, det
var uten Estime, Hattene fløi ikke av for det. Aronsen hadde rodd med
årer, for Fremtiden vilde han seile. Han hadde et Ord: bom konstant.
Hans Børn skulde få det mere bom konstant end han selv hadde hat det,
sa han, dermed mente han at han vilde berede dem et Liv i mindre Slit.

Og se, det tegnet godt, Folk hilste til ham, til Konen, ja til Børnene.
Det var ikke det mindste at Folk hilste til Børnene. Gruvearbeiderne kom
ned fra Fjældet og hadde ikke set Børn på længe, de blev møtt ute på
Gården av Aronsens Børn og talte straks venlig med dem som om de hadde
møtt tre Puddelhunder. De vilde ha git Børnene Skillinger, men da det
var selve Handelsmandens Børn blåste de i Stedet på Mundspil for dem.
Gustaf kom, den unge Vildstyring med Hatten ned på Øret og de mange
muntre Ord på Munden, ja han var det som kom og var morsom til dem en
lang Stund. Børnene kjendte ham igjen hver Gang og sprang ham imøte, han
fik dem op på Ryggen alle tre og danset med dem. Ho! sa Gustaf og
danset. Så tok han op Mundspillet og blåste Slåtter og Viser, det var
så at de to Tjenestepiker kom ut og så på Gustaf og hørte på Spillet
med duggede Øine. Gustaf visste nok hvad han gjorde, Galningen!

Om en Stund gik han ind i Kramboden og rauset med Penger og kjøpte
Rygsækken fuld av Saker, og når han gik hjemover igjen til Fjældet bar
han på en hel liten Krambod som han åpnet på Sellanrå og viste frem.
Der var Brevpapir med Blomst på og en ny Snadde og ny Skjorte og et
Halstørklæde med Frynser; der var Gotter som han delte ut til
Kvindfolkene; der var blanke Ting, Klokkekjæde med Kompas, Pennekniv; ja
der var en Mængde Ting, der var Raketter som han hadde kjøpt til Søndags
og vilde more sig selv og andre med. Han fik Mælk at drikke av Inger og
han spøkte med Leopoldine og husket lille Rebekka hø-it i Veiret. --
Nå, fik de snart Fjøset op? spurte han sine Landsmænd Murerne og var
Venner med dem også. -- De hadde ikke Hjælp nok, svarte Murerne. -- Så
skulde de få ham, sa Gustaf for Spøk. -- Det måtte ha været så vel!
sa Inger, for Fjøset skulde være færdig til Høsten når Dyrene sattes
ind.

Nu brændte Gustaf av en Raket, og da han hadde brændt av en til kunde
like så godt alle seks springe, og Kvindfolk og Børn holdt Pusten av
Forundring over Trollskapen og Trollmanden og Inger hadde aldrig set en
Raket før, men disse gale Lyn mindte hende om den store Verden. Hvad var
en Symaskine nu! Og da Gustaf tilsist spilte Mundspil kunde Inger gjærne
ha fulgt ham på Vei bare av stærk Rørelse ....

Gruvedriften går sin Gang og Malmen kjøres med Hester til Sjøen, et
Dampskib har lastet og seilet væk til Sydamerika og et nyt er kommet i
Stedet. Stor Trafik. Alle Mennesker i Marken som kan gå har været på
Fjældet og set Underne, og Brede Olsen har været der med sine Stenprøver
og er blit avvist fordi den Bergkyndige er reist hjem igjen til Sverige.
Om Søndagene har det været stor Vandring opover helt fra Bygden, ja
endog Aksel Strøm som ikke har Tid at avse har lagt sin Vei om Gruverne
det Par Ganger han har været på Linjeopsyn. Nu er det snart ingen som
ikke har set Underne. Da tar sandelig også Inger Sellanrå på sig pene
Klær og Guldring og går tilfjælds.

Hvad vil hun der?

Hun vil ingenting, hun er ikke engang nysgjærrig på at se hvorledes de
åpner Fjældet, hun vil bare vise sig frem. Da Inger så at andre
Kvindfolk drog tilfjælds kjendte hun at hun vilde efter. Hun har et
skjæmmende Ar på Overmunden og hun har voksne Børn, men hun vilde
efter. Det græmmer hende at de andre er unge, men hun vil prøve at hamle
op med dem, hun er endnu ikke begyndt at bli fet, hun er høi og pen og
kan ta sig ut. Naturligvis er hun ikke rød og hvit og hendes gyldne
Ferskenhud er for længe siden avslitt, men de skulde bare få se, de
skulde komme til at nikke og si: Hun er god nok!

De møter hende med den største Venlighet, Arbeiderne har fåt mangen
Mælkekum av Inger og kjender hende, de viser hende omkring i Gruverne,
i Barakkerne, Staldene, Kjøkkenet, Kjælderen, Matboden, de dristige
kommer hende nær og tar hende småt i Armen, det gjør ikke Inger noget,
det gjør hende godt. Når hun skal stige op eller ned på Stentrinnene
løfter hun Kjolen høit og gjør sine Lægger synlige, men hun er rolig med
det og det er som om hun ingenting har gjort. Hun er god nok! tænker vel
Arbeiderne.

Det gamle Menneske, hun er allikevel rørende: det kunde ses at et
Øiekast fra en eller anden av disse varme Mandfolk kom hende uventet,
hun blev taknemmelig for det og gjengjældte det, å det kitlet hende at
være i Vinden, hun var Kvindfolk som andre Kvindfolk. Hun hadde vel
været ærbar av Mangel på Fristelser.

Det gamle Menneske.

Gustaf kom. Han overlot to Piker fra Bygden til en Kamerat bare for at
komme. Gustaf visste nok hvad han gjorde, han tok Inger overflødig godt
og varmt i Hånden og takket for sist, men trængte sig ikke på. -- Nå,
Gustaf, skal du ikke komme og hjælpe os med Stenfjøset? sier Inger og
blir sprutrød. -- Gustaf svarer at Jo nu kommer han snart. -- Hans
Kamerater hører det og sier at de kommer vel snart allesammen. -- Nå,
spør Inger, skal dokker ikke være her på Fjældet i Vinter? --
Arbeiderne svarer forbeholdent at Nei det så ikke ut for det. -- Gustaf
er dristigere, han sier leende at de hadde vel snart skrapet ut den
Kobberen som er. -- Du sier ikke det? spør Inger. -- Nei, svarte de
andre Arbeidere til, det måtte Gustaf agte sig for at si!

Men Gustaf agtet sig ikke, han sa leende endda mere, og hvad Inger
angår da var han mærkelig til at vinde hende for sig selv alene skjønt
han ikke trængte sig på. En anden Gut spilte Trækspil, men det var ikke
som når Gustaf spilte Mundspil; en tredje Gut, en Støver han også,
prøvet at vække Opmærksomhet ved at synge utenad en Vise til
Trækspillet, men det var ikke noget det heller endda han hadde en
rullende Røst. Om litt stod Gustaf der og hadde sandelig fåt Ingers
Guldring på sin Lillefinger. Og hvorledes det var gåt til da han ikke
trængte sig på? å han trængte sig godt nok på, men han fôr stille med
det som hun, de talte ikke om det, hun lot som ingenting da han puslet
med hendes Hånd. Da hun senere sat inde i Barakkekjøkkenet og drak
Kaffe hørte hun litt Sjau og Uvenskap utenfor og hun forstod at det så
at si var til Ære for hende. Det kitlet hende, den gamle Orhøne sat og
lydde på et søtt Bulder.

Hvorledes hun kom hjem fra Fjældet den Søndagskvæld? Ho, utmærket, like
så dydig som da hun gik, ikke mere og ikke mindre. Det fulgte hende
mange Mand nedover, de mange Mand vilde ikke snu om sålænge Gustaf var
med, de gav sig ikke, de agtet ikke at gi sig! Inger hadde ikke engang
ute i den store Verden hat det så trøisomt. -- Om ikke Inger hadde
mistet noget? sa de tilsist. -- Mistet? Nei. -- Guldringen! sa de. --
Så måtte Gustaf frem med den, han hadde en Hær imot sig. -- Det var
godt du fandt han! sa Inger og skyndte sig at ta Farvel med Følget.

Hun nærmet sig Sellanrå og så de mange Hustak, dernede var hendes
Hjem. Hun vaknet op igjen til den dygtige Kone hun var og vil gå en
Benvei bortom Sommerfjøset for at se til Dyrene, på Veien dit kommer
hun forbi et Sted hun kjender godt: her lå engang et lite Barn
nedgravet, hun hadde klappet Jorden med Hænderne, sat et lite Kors på.
å det var så længe siden. Undres derimot på om Pikerne har mælket og
gjort ifra sig ....

Gruvearbeidet går sin Gang ja, men det ymtes om at Fjældet ikke holder
hvad det lovet. Den Bergkyndige som var hjemreist kommer igjen og han
har med sig en Bergkyndig til, de borer og skyter og undersøker grundig.
Hvad er egentlig i Veien? Kobberen er fin nok, det mankerer ikke, men
det er tyndt av den og den er uten Dybde, den tiltar i Tykkelse sørover,
den begynder at bli dyp og herlig just der hvor Selskapets Grænselinje
går, men så er det Almenning igjen. Se, de første Kjøpere hadde vel
ikke ment så svært meget med sin Handel, det var et Familjeråd, nogen
Slægtninger som kjøpte på Spekulation, de sikret sig ikke hele Fjældet,
den lange Mil over til næste Dalføre, nei de kjøpte en Klat av Isak
Sellanrå og Geissler og solgte den igjen.

Og hvad var nu at gjøre? Chefer og Formænd og Bergkyndige skjønner det
godt, de må øieblikkelig handle videre med Staten. Så sender de Stafet
hjem til Sverige med Brevskaper og Karter og rider derpå selv nedover
Marken til Lensmanden for at lægge Beslag på hele Fjældet på Sørsiden
av Vandet. Men nu begynder nogen Vanskeligheter: Loven er kommet i
Veien, de er Utlændinger, de kan ikke kjøpe direkte. Det visste de og
det har de ordnet. Men Sørsiden av Fjældet er alt solgt, det visste de
ikke. -- Solgt? sier Herrerne. -- For længe siden, for flere år siden.
-- Hvem har kjøpt? -- Geissler. -- Hvad for en Geissler? Nå, han! --
Tinglæst Skjøte, sier Lensmanden. Det var snaut Fjæld, han fik det for
næsten ingenting. -- Hvad Fan er dette for en Geissler som vi hører om
nu og da? Hvor er han? -- Gud vet hvor han er! --

Herrerne måtte sende ny Stafet til Sverige. Og de skulde jo også komme
til at få vite hvem Geissler var. Foreløpig kunde de ikke arbeide med
fuldt Mandskap mere.

Så kom Gustaf ned til Sellanrå og bar alt sit jordiske Gods på
Ryggen, og nu kom han! sa han. Javel, Gustaf hadde forlatt Selskapet,
det vil si, han hadde nu siste Søndag uttalt sig litt for flåkjæftet om
Kobberfjældet, hans Ord blev båret til Formanden og til Ingeniøren og
Gustaf hadde fåt sin Avsked. Lykke på Reisen, og forresten så var det
kanske just hvad han vilde: nu vakte det ingen Mistanke at han kom til
Sellanrå. Han fik straks Arbeide på Stenfjøset.

De murer og murer, og da det kort efter kom en Mand til fra Fjældet fik
også han Plass på Muren, og nu blev det to Lag og Arbeidet gik fort
fra Hånden. Det skulde nok bli Fjøs til Høsten.

Men den ene Arbeider efter den andre kom ned fra Fjældet og var blit
opsagt og tok Veien hjem til Sverige; Prøvedriften skulde stanse. Det
gik som et Suk gjennem alle Mennesker i Bygden nedenfor, se, de var så
tåpelige, de skjønte ikke at Prøvedrift var Drift på Prøve, men det
var det. Mismot og onde Anelser grep Menneskene i Bygden, Pengene blev
sjældnere, Lønningerne var blit nedsat, Handelsstedet Storborg blev
stille. Hvad skulde det altsammen betyde? Nu var det hele så godt i
Gang, Aronsen hadde fåt Flagstang og Flag, han hadde fåt en
Isbjørnfæld til Kjøreslæden sin til Vinters og han hadde utstyret
Familjen med storartede Klær. Dette var jo bare Småting, men større
Ting var også hændt: der hadde nu to nye Mænd kjøpt sig Rydningsland i
Marken, det var høit oppe, mellem Måneland og Sellanrå, det var
ingenlunde betydningsløst for hele den lille avsides Verden. De to
Nybyggere hadde sat sine Gammer op og hadde ryddet Jord og grøftet Myr,
det var flittige Folk, de var kommet langt på kort Tid. I hele Sommer
hadde de kjøpt sine Matvarer nede på Storborg, men da de kom nu siste
Gang var det næsten intet at få. Varer -- hvad skulde Aronsen med Varer
når Gruvedriften stanset? Nu hadde han næsten ikke Varer, han hadde
bare Penger. Av alle Mennesker i Marken var kanske Aronsen den mest
mismotige, hans Overslag hadde været så feilagtige. Da nogen rådet ham
til at dyrke sin Jord op og leve av den til bedre Tider svarte Aronsen:
Grave i Jorden? Det er ikke det jeg og mine er kommet hit for!

Tilsist holdt Aronsen det ikke længer ut, han vilde selv op til Gruverne
og se på Saken. Det var en Søndag. Da han kom til Sellanrå vilde han
ha Isak med sig opover, men Isak hadde endnu aldrig sat sin Fot på
Fjældet siden Driften begyndte, han trivedes bedst nede i Lien. Inger
måtte træde til: Kan du ikke gå med han Aronsen når han ber dig! sa
hun. Se, Inger hadde vel intet imot at Isak blev borte en Stund, det var
Søndag, hun kunde ville være ham kvit et Par Timer. Så blev Isak med.

De så meget rart på Fjældet, Isak kjendte sig ikke igjen i denne By av
Barakker og Kjøredoninger og gapende Gruver. Selve Ingeniøren viste dem
om. Kanske var han ikke så svært let tilsinds for Tiden, den gode
Ingeniør, men han hadde prøvet at motarbeide den tunge Stemning som
hvilte over Markens og Bygdens Folk, her var nu et rigtig godt Høve,
selve Markgreven på Sellanrå og Handelsmanden på Storborg var
tilstede.

Han forklarte Stensorten: Kis, Kobberkis, den indeholdt Kobber, Jærn og
Svovl. å de visste på en Prik hvad Berget indeholdt, ja det indeholdt
endog litt Sølv og Guld. Man drev ikke Bergværksdrift uten at kunne sine
Ting! -- Men skal det stanse nu? spør Aronsen. -- Stanse? gjentar
Ingeniøren forbauset. Det vilde nok ikke Sydamerika være tjent med. De
skulde stanse for en kort Tid Prøvedriften ja, de hadde nu set hvad her
var, så skulde de bygge Luftbane og gå løs på hele Fjældet sørover.
Isak visste vel ikke hvor denne Geissler var henne i Verden? -- Nei. --
Nå, han blev nok fundet. Så bar det løs for Alvor. Nei stanse!

Isak er faldt i Forundring og Bevægelse over en liten Maskine som er til
at træde med Foten, han ser straks hvad det er, og det er jo en liten
Smie til at kjøre på en Kjærre og flytte og sætte ned hvorsomhelst. --
Hvad koster en slik Maskine? spør Isak. -- Den? Feltessen? Den kostet
ikke stort. De hadde flere Stykker av dem, men de hadde ganske andre
Maskiner og Indretninger, nede ved Sjøen uhyre Maskiner. Isak måtte vel
forstå at slike dype Daler og Avgrunder i et Fjæld det gjorde man ikke
med Neglene, hahaha.

De går og driver, herunder fortæller Ingeniøren at han agter sig til
Sverige en av Dagene. -- Men Dokker kommer igjen? spør Aronsen. --
Naturligvis. Han visste ikke noget som Regjering eller Politi derhjemme
kunde sætte ham fast for! -- Isak laget det så at de kom til at stå
foran den lille Smie engang til: Men hvormeget kan en slik Avl koste?
spør han. -- Koste? Det husket sandelig ikke Ingeniøren. Den kostet vel
nogen Penger, men i et stort Gruvebudget kostet den jo ingenting! Den
pragtfulde Ingeniør, kanske var han langtfra lys tilsinds for Tiden nei,
men han bevaret Skinnet og var stor og flot til det siste: Trængte Isak
en Feltesse? Tak den der! Hans Selskap var mægtig, det forærte ham
Feltessen!

En Times Tid senere vandrer Aronsen og Isak hjemover igjen. Aronsen er
blit roligere og har fåt litt Håp, Isak rugger nedover Fjældet med den
dyrebare Feltavl på Ryggen. Den gamle Pram var vant til at bære Last!
Ingeniøren bydde sig til at late nogen Mand komme hjem til Sellanrå med
Klenodiet imorgen, men Isak takket at det skulde de ikke vør. Han tænkte
på dem derhjemme at de skulde bli bra forundret når han kom gående
med en Smie på Ryggen.

Det var Isak som blev forundret.

Det kom netop en Hest med et høist aparte Kjærrelass ind på Tunet.
Kjøreren var en Mand fra Bygden, men ved Siden av ham gik en Herremand
som Isak stirret forundret på: det var Geissler.




V


Isak kunde vel også hat Grund til at forundres over et og andet ellers,
men han var ingen herlig Hund til at tænke på mange Ting ad Gangen.
Hvor er Inger? sa han bare da han gik forbi Kjøkkendøren. Han tænkte på
at Geissler måtte bli ordentlig mottat.

Inger? Hun var i Bærmarken, hadde været i Bærmarken helt siden Isak gik
tilfjælds, hun og Gustaf, Svensken. Det gamle Menneske, hun var blit så
tullet og forelsket, det lidde til Høst og Vinter, men hun kjendte Varme
i sig igjen, Blomster i sig igjen. Kom og vis mig hvor det er Multer, sa
Gustaf, Hjortron! sa han. Hvem kunde stå for slikt! Hun løp ind i
Kammerset og var både alvorlig og religiøs i flere Minutter, men der
stod han utenfor og ventet, Verden var hende like i Hælene, det blev til
at hun ordnet Håret og speilet sig omhyggelig og gik ut igjen. Hvad
så, hvem vilde ikke ha gjort det samme? Kvindfolk kjender ikke det ene
Mandfolk fra det andre, ikke altid, ikke ofte.

De går i Bærmarken og plukker Bær, plukker Multer på Myrene, de stiger
fra Tuve til Tuve, hun løfter op og har sine gode Lægger. Det er stille
allevegne, Rypen har alt store Unger og hvæser ikke mere, det er lune
Steder med Busker på Myrene. Det er ikke gåt en Time og de hviler alt.
Inger sier: Er du slik! å hun er så svak til ham, hun smiler
forkommen, for hun er så forelsket, å hvor det er søtt og ondt at være
forelsket, begge Deler! Skik og Bruk byder vel at forsvare sig? Ja for
at overgi sig. Inger er så forelsket, dødelig og uten Nåde, hun vil
ham vel og er bare dyp og kostelig til ham.

Det gamle Menneske.

Når Fjøset er færdig så reiser du, sier hun så. -- Nei han reiste
ikke. Jo naturligvis måtte han vel reise engang, men ikke på en Ukes
Tid. -- Skal vi ikke gå hjemover? spør hun. -- Nei. --

De plukker Bær, og om en Stund finder de sig atter nogen lune Busker og
Inger sier: Du er gal, Gustaf! Timer går, nu er de nok sovnet i
Buskene. Er de sovnet? Det er makeløst, midt i Ødemarken, i Eden. Da
sier Inger og sitter ret op og lytter: Jeg synes jeg hører nogen kjøre
langt bortpå Veien? -- Solen synker, Lynghaugene mørkner litt av Skygge
da de går hjemover. De kommer forbi mange lune Steder og Gustaf ser dem
og Inger ser dem nok også, men hun synes hele Tiden at nogen kjører
foran dem. å men gå og forsvare sig mot en gal og pen Gut på hele
Hjemveien? Inger er så svak, hun smiler bare og sier: Nei jeg har ikke
set slik som du er!

Hun kommer alene hjem tilgårds. Det var godt at hun kom nu, storartet,
et Minut senere hadde ikke været bra. Isak er netop steget ind på
Gården med sin Smie og med Aronsen; en Hest med Kjærre er stanset.

Goddag! sier Geissler og hilser på Inger også.

Der står Menneskene og ser på hverandre. Intet kunde høve bedre ...

Geissler er kommet igjen. Han har været borte i nogen år nu, men her er
han igjen, ældet og grånet, men kvik som altid, og nu er han fin,
i hvit Vest og Guldkjæde. Pokker forstår den Mand!

Var det så at han hadde fåt Kundskap om at nu foregik noget i
Kobberfjældet og vilde undersøke Saken? Godt, her var han. Han ser
yterst vaken ut, han mønstrer Stedet og Jordet ved at snu Hodet sagte og
bruke Øinene, han ser store Forandringer, Markgreven har utvidet sit
Herredømme. Geissler nikker.

Hvad er det du bærer? spør han Isak. Et helt Hestelass! sier han. -- En
Smieavl forklarer Isak. Han skal bli god at ha for mig mangen Gang her
på Nybygget, sier han og kalder Sellanrå et Nybygg endda! -- Hvor har
du fåt den? -- På Fjældet, Ingeniøren tok og forærte mig han. -- Er
det en Ingeniør på Fjældet? spør Geissler som om han ikke visste det.

Og skulde Geissler stå tilbake for en Ingeniør på Fjældet! Jeg har
hørt om at du har Slåmaskine, nu har jeg med en Rakemaskine til dig,
sier han og viser til Kjærrelasset. Der stod den, rød og blå, en
umåtelig Kam, en Høirive til at kjøre med Hest. De løftet den av
Kjærren og så den over, Isak spændte sig for og prøvet den på Jordet.
Det var ikke så rart at hans Mund stod åpen, Under på Under blev nu
samlet på Sellanrå!

De talte om Kobberfjældet, om Bergværket: De spurte så efter Dokker, sa
Isak. -- Hvem spurte? -- Ingeniøren og alle Herrerne. At de endelig
måtte finde Dokker, sa de. -- å der gjorde visst Isak formeget av det,
Geissler tålte det kanske ikke, han blev brat i Nakken og sa: Jeg er
her hvis de vil mig noget!

Dagen efter kom de to Stafetter tilbake fra Sverige og med dem fulgte et
Par av Eierne i Minen, de var tilhest og var fornemme og tykke Herrer,
efter Utseendet at dømme grundrike. De stanset næsten ikke på
Sellanrå, men spurte fra Hesteryggen et Par Spørsmål om Veien og ridde
videre opover Fjældet. Geissler lot de som de ikke så skjønt han stod
nær nok. Stafetterne med de lastede Pakhester hvilte en Time, talte med
Murerne på Fjøset, fik vite at den gamle Herre i hvit Vest og Guldkjæde
var Geissler og drog så videre de også. Men den ene Stafetten kom ned
til Gården igjen samme Kvæld med mundtlig Bud at Geissler måtte komme
op til Herrerne på Fjældet. Jeg er her hvis de vil mig noget! lot
Geissler svare.

Han var vel blit så stor, han tænkte kanske at han sat inde med
Alverdens Magt, og fandt han et mundtlig Budskap litt for nonchalant?
Men hvorledes gik det til at han kom til Sellanrå just da han trængtes?
Så var han vel en Mester til at være alvitende og vite om mangt og
meget. Nå, men da Herrerne på Fjældet fik Geisslers Svar måtte de jo
umake sig ned til Sellanrå. Ingeniøren og de to Bergkyndige fulgte dem.

Se, det var altså mange Kroker og Sving endog før Møtet kom istand. Det
lovet ikke godt, nei Geissler var uhyre stor på det.

Herrerne var høflige nu, de bad undskylde at de hadde sendt Bud på ham
igår, de var så trætte efter Færden. Geissler var høflig tilbake og
svarte at også han var træt efter sin egen Færd, ellers vilde han ha
kommet. -- Nå, men nu til Saken: Vilde han sælge Fjældet på Sørsiden
av Vandet? -- Er Herrerne Kjøper? spurte Geissler, eller taler jeg med
Mellemmænd? -- Dette kunde ikke være noget andet end Vrangskap fra
Geisslers Side, han måtte vel se på dem at de fornemme og tykke Herrer
ikke var Mellemmænd. Så gik de videre: Prisen? sa de. -- Ja Prisen! sa
Geissler også og tænkte på det. Et Par Millioner, sa han. -- Jaså, sa
Herrerne og smilte. -- Geissler smilte ikke.

Ingeniøren og de Bergkyndige hadde så løselig undersøkt Fjældet
bortover, hadde boret nogen Huller og skutt, og her var nu Opgaverne:
Forekomsten skyldtes Eruption, den var ujævn, var efter den foreløpige
Undersøkelse dypest omkring Skjellet mellem Selskapets og Geisslers
Eiendom, siden tok den av. Den siste Halvmilen var det ingen drivværdig
Kis at finde.

Geissler hørte på denne Beretning med den største Likegyldighet. Han
tok op av Lommen nogen Dokumenter som han så opmærksomt i, men det var
ikke Karter og Gud vet om det da i hele tat var Dokumenter som vedkom
Kobberfjældet. -- De har ikke boret dypt nok! sa han som om han så det
av Papirerne. -- Nei det indrømmet Herrerne straks; men Ingeniøren
spurte: Ja hvorledes kan Geissler vite det? De har jo slet ikke boret?
-- Da smilte Geissler som om han nok hadde boret et Par Hundrede Meter
ned gjennem Jordkloden, men derpå skjult Hullerne.

De holdt på til Middag og talte frem og tilbake, de begyndte at se på
Klokkerne sine. Nu hadde de fåt Geissler ned på en Kvart Million, men
ikke en Hårsbred længer ned. Nei de måtte ha støtt ham litt alvorlig,
de gik ut fra at han var glad ved at sælge, nødt til at sælge, men det
var han ikke, ho, så de ikke at han sat her næsten like så fin og stor
som de! -- En femten, tyve Tusen skulde vel også være en bra Skilling,
sa Herrerne. -- Det nægtet Geissler ikke, når man netop trængte denne
Skilling, men to Hundrede og femti Tusen var mere. -- Da sa en av
Herrerne, og han sa det vel for at holde Geissler nede ved Jorden: Jeg
husker med det samme, vi kan hilse fra Fru Geisslers Folk i Sverige. --
Tak! svarte Geissler. -- Apropos, sa den andre Herren da ingenting
nyttet: En Kvart Million! Det er da ikke Guld, det er Kis. -- Geissler
nikket: Det er Kis. --

Da blev Herrerne utålmodige allesammen og fem Klokkekapsler sprang op
og smaldt igjen og nu var det ikke Tid til Spøkefuldheter mere, nu var
det Middag. Herrerne begjærte ikke Mat på Sellanrå, men ridde tilbake
til Gruverne igjen for at spise sin egen Mat.

Slik løp Møtet av.

Geissler blev alene.

Hvad monne det nu være for Funderinger som sysselsatte ham? Kanske
ingen, kanske var han likeglad og tankeløs? Ingenlunde, han tænkte, men
han viste ingen Uro. Efter Middagen sa han til Isak: Jeg skulde ha været
en lang Tur over i Fjældet mit og jeg skulde hat Sivert med likesom
forrige Gang. -- Ja, sa Isak øieblikkelig. -- Nei. Han har andet at
gjøre. -- Han skal gå med Dokker på Timen! sa Isak og ropte Sivert ned
fra Muren. -- Geissler holdt Hånden i Veiret og sa kort Nei.

Han drev omkring på hele Gården og kom flere Ganger tilbake til
Murerne og talte livlig med dem. At han kunde overkomme det, en stor Sak
hadde jo nys optat ham! Geissler, kanske hadde han så længe levet i
usikre Forhold at intet egentlig syntes at stå på Spil for ham mere,
noget svimlende Fald vilde i ethvert Tilfælde ikke ske med ham.

Han stod der han stod på ren Slump. Da han hadde solgt den lille
Gruveteig til sin Kones Slægtninger gik han straks hen og kjøpte hele
Fjældet bortenfor, hvorfor gjorde han det? Vilde han ærgre Eierne ved at
bli nærmeste Grande? Oprindelig hadde han vel bare hat den Tanke at slå
under sig en Remse på Sørsiden av Vandet, der hvor Gruvebyen måtte
lægges hvis det nogensinde blev Drift av; hele Fjældet derimot blev han
Eier av fordi det næsten intet kostet og fordi han ikke vilde ha Bry med
en vidløftig Skjelsforretning. Han blev Bergkonge av Likegyldighet, en
liten Bytomt til Barakker og Maskiner blev til et Rike like til Havet.

I Sverige gik den lille første Gruveteig fra Hånd til Hånd og Geissler
holdt sig vel underrettet om dens Skjæbne. Naturligvis hadde de første
Eiere kjøpt galt, svinegalt, Familjerådet var ikke Bergfolk, det hadde
ikke sikret sig Fjæld nok, men hadde bare villet betale en viss Geissler
bort fra sin Nærhet. Men de nye Eiere var ikke mindre komiske, det var
vel mægtige Folk, de kunde tillate sig en Spøk og kjøpe for Moro, kjøpe
under et Kalas, Gud vet. Men da det blev Prøvedrift og Alvor i Tingen
stod man pludselig foran en Mur: Geissler.

De er Børn! tænkte kanske Geissler fra sin store Høide, han hadde fåt
så meget Mot og var blit såre brat i Nakken. Rigtignok hadde Herrerne
prøvet at kjøle ham godt av, de trodde de stod foran en Trængende og
ymtet noget om en femten, tyve Tusen, -- de var Børn, de kjendte ikke
Geissler. Her stod han.

Herrerne kom ikke mere ned fra Fjældet den Dag, de mente vel at handle
klokt ved ikke at vise sig for hippen. Den næste Morgen kom de og hadde
sine Pakhester med og var på Hjemfærd. Men da var Geissler gåt bort.

Var Geissler gåt bort?

Herrerne kunde så ikke avgjøre noget fra Hesteryggen, de måtte stige
av og vente. Hvor var Geissler gåt hen? Ingen visste det, han gik
allevegne, han hadde Interesse for Sellanrå Gård, sist var han set ved
Sagen. Stafetterne blev sendt ut for at lete, men Geissler var kanske
gåt langt bort, for han svarte ikke når det blev ropt. Herrerne så
på sine Klokker og til at begynde med var de nokså ærgerlige og sa: Vi
går ikke her som nogen Narrer og venter. Vil Geissler sælge så får
han være tilstede! å men Herrernes store Ærgrelse la sig, de ventet, ja
de begyndte endog at more sig, det blev jo desperat, de blev liggende
ute på Grænsefjældet til Natten. Det går brillant! sa de, vore
Familjer vil engang finde vore Ben!

Tilslut kom Geissler. Han hadde været og set sig om, sist kom han fra
Sommerfjøset. -- Det ser ut til at bli forlite for dig Sommerfjøset
også, sa han til Isak. Hvormange Dyr har du ialt deroppe? -- Slikt
kunde han si skjønt Herrerne stod der med Klokken i Hånd. Geissler
hadde en mærkelig Rødme i Ansigtet som om han hadde nytt Stærkt. Puh,
jeg blev varm av Turen! sa han.

Vi ventet halvveis at De vilde ha været tilstede, sa en av Herrerne. --
Det har ikke Herrerne bedt mig om, svarte Geissler, ellers vilde jeg ha
været på Pletten. -- Nå, end Handelen? Vilde Geissler idag ta imot et
rimelig Tilbud? Det var vel ikke Tale om en femten, tyve Tusen Kroner
hver Dag for ham heller, eller hvorledes? -- Denne nye Hentydning støtte
Geissler stærkt. Var det også en Måte! Se, Herrerne hadde vel ikke
talt slik hvis de ikke hadde været ærgerlige, og Geissler hadde vel ikke
øieblikkelig blit blek i Ansigtet hvis han ikke først hadde været på et
ensomt Sted og blit rød. Nu bleknet han og svarte koldt: Jeg vil ikke
antyde hvad som muligens er overkommelig for Herrerne at betale, men
derimot vet jeg hvad jeg vil motta. Jeg vil ikke høre på mere Barneprat
om Fjældet. Min Pris er den samme som igår. -- En Kvart Million Kroner?
-- Ja. --

Herrerne steg tilhest.

Nu skal jeg si Geissler ett, sa den ene: Vi skal gå til fem og tyve
Tusen! -- De er fremdeles spøkefuld, svarte Geissler. Jeg skal derimot
foreslå Dem noget for fuldt Alvor: Vil De sælge det lille Gruvefeltet
Deres? -- Ja, sa Herrerne litt overrumplet, det kunde tænkes. -- Så
skal jeg kjøpe det, sa Geissler.

å den Geissler! Nu stod jo hele Gården fuld og hørte ham, alle
Sellanrås Folk og Murerne og Herrerne og Stafetterne, han kunde kanske
ikke skaffe det mindste av Pengene til en slik Handel, men Gud vet om
han ikke kunde det forresten, Pokker forstod ham! I alle Fald
revolutionerte han litt blandt Herrerne ved sine få Ord. Var det Knep?
Mente han at gjøre sit Fjæld betydningsfuldere ved den Manøvre?

Herrerne tænkte på det, Herrerne begyndte sandelig at tale sagte sammen
om det, de steg av Hestene igjen. Da blandet Ingeniøren sig i det, se,
dette syntes vel efter hans Skjøn at bli for jammerlig, og han syntes at
ha Magt, kanske også Myndighet. Nu stod jo hele Gården fuld av Folk og
hørte på. -- Vi sælger ikke! sa han. -- Ikke det? spurte Herrerne. --
Nei. --

De hvisket litt til, så steg de tilhest for Alvor. -- Fem og tyve
Tusen! ropte en av Herrerne. -- Geissler svarte ikke, han vendte sig og
gik bort til Murerne igjen.

Og slik løp da siste Møte av.

Geissler syntes likegyldig for Følgerne, han gik fra og til og talte om
det ene og det andre, for Øieblikket var han optat av at Murerne la ned
nogen vældige Loftsbjelker tværsover det hele Fjøs. De vilde bli færdige
denne Uke med Fjøset, Taket skulde være bare et midlertidig Tak, senere
skulde et nyt Foderhus bygges ovenpå Fjøset.

Isak holdt Sivert nede fra Muren nu og lot ham drive, det gjorde han for
at Geissler til enhver Tid skulde finde Gutten ledig for den Tur i
Fjældet. En fånyttig Omsorg, Geissler hadde opgit Turen eller kanske
glemt den. Da han hadde fåt litt Niste med av Inger gik han derimot
Veien nedover Marken og blev borte tilkvælds.

Han passerte de to nye Rydninger som var blit til nedenfor Sellanrå og
talte med Mændene, han kom helt ned til Måneland og vilde se hvad Aksel
Strøm hadde utrettet i disse år. Det hadde ikke gåt så svært fort med
ham, men han hadde gjort godt Arbeide på Jorden. Geissler interesserte
sig også for dette Nybygg og sa til ham: Har du Hest? -- Ja. -- Jeg har
stående en Slåmaskine og en Nybrotsharv sørpå, nye Saker, jeg skal
sende dig dem. -- Hvad? spurte Aksel og skjønte ikke en slik
Storartethet, han tænkte sig noget med Avbetaling. -- Jeg skal forære
dig de Redskaperne, sa Geissler. -- Det er da ikke mulig? -- Men du skal
hjælpe de to Naboerne dine her ovenfor og harve noget Nyland for dem. --
Ja det skal ikke mankere! erklærte Aksel og kunde endda ikke skjønne
hele Geissler: Nå, så har Dokker Eiendom og Maskiner sørpå? --
Geissler svarte: Jeg har så meget at stå i. -- Se, det hadde kanske
Geissler ikke, meget at stå i; men han lot ofte så. Denne Slåmaskine
og Harv kunde han jo bare kjøpe i en av Byerne og sende nordover.

Han kom til at tale længe med Aksel Strøm, om de andre Nybyggere i
Marken, om Handelsstedet Storborg, om Aksels Bror, en nygift Mand som nu
var kommet til Breidablik og hadde begyndt at åpne Myrene og få Vandet
ut av dem. Aksel klaget over at det ikke var Kvindfolkhjælp at få, han
hadde bare en gammel Kone som hette Oline, hun vann ikke stort, men han
fik endda være glad sålænge han beholdt hende. Aksel hadde en Stund
måttet arbeide Nat og Dag i Sommer. Han kunde kanske ha fåt et
Kvindfolk fra sit Hjemsted, fra Helgeland, men så hadde han måttet
betale Reisepenger omfremt Lønnen. Det var Utgifter på alle Kanter.
Aksel fortalte videre at han hadde overtat Opsynet over Telegraflinjen,
men det angret han litt på. -- Slikt noget det er for Folk som Brede,
sa Geissler. -- Det er så sandt som det er sagt! indrømmet Aksel. Men
det var de Skillingerne. -- Hvormange Kjyr har du? -- Fire. Og en Fors
Okse. Det var så langt til Sellanrå til Oksen. --

Men en meget vigtigere Sak lå det Aksel Strøm på Hjærte at få tale
med Geissler om: nu var det sat Undersøkelse i Gang mot Barbro. Jo
naturligvis var det kommet op: Barbro hadde gåt her med Barn, men hun
var reist fri og frank og uten Barn herfra, hvorledes hang det sammen?
Da Geissler hørte hvad det galdt sa han kort og godt: Kom her! Han tok
Aksel med sig bort fra Husene, Geissler gjorde sig dygtig til og var som
en Øvrighet. De satte sig i Skogkanten og Geissler sa: Lat mig nu høre!

Naturligvis var det kommet op ja, hvorledes kunde det undgåes! Det var
ikke længer frit for Mennesker i Marken og desuten var Oline kommet dit.
Hvad hadde Oline med den Sak? Ho! Og atpå alt så hadde Brede Olsen
gjort sig Uvenner med hende. Nu var ikke Oline længer til at komme
forbi, hun bodde på åstedet og kunde fritte Aksel selv ut i små
Skift, det var jo mistænkelige Saker hun levet for, tildels levet av, se
her var nu atter noget med den rette Lugt! I Grunden var Oline nu blit
for gammel og svak til at stelle Hus og Dyr på Måneland, hun burde
opgi det; men kunde hun det? Kunde hun rolig forlate et Sted hvor en så
diger Gåte lå uopklaret? Hun greidde Vinterens Arbeide; ja hun slet
sig også igjennem i Sommer, og det var svært til Styrke hun hentet sig
bare ved Utsigten til at kunne avsløre en Datter av Brede. Sneen gik
ikke før av Marken i Vår før Oline gav sig til at snuse omkring, hun
fandt den lille grønne Haug ved Bækken og så straks at Torven var lagt
på i Ruter; hun hadde også været så lykkelig at komme over Aksel en
Dag han stod og trødde på den lille Grav og jævnet den ned. Aksel
visste altså om det hele. Oline nikket med sit grå Hode at nu var det
hendes Tur!

Ikke for det, han Aksel var ikke en uvennes Mand at være hos, men han
var dygtig påholdende og talte Ostene sine og hadde god Rede på hver
Ulddott; Oline hadde langtfra frie Hænder. Og nu Redningen hans ifjor,
hadde Aksel vist sig som en Herremand og forskyldt hende for den?
Tværtimot, han holdt stadig fast på sin Deling av Triumfen: Javel, sa
han, dersom at ikke Oline var kommet så hadde han måttet ligge ute og
fryse den Natten; men han Brede hadde nu også været til god Hjælp på
Hjemveien! Det var Takken. Oline syntes det var så at den Almægtige
måtte fortørnes over Menneskene! Kunde ikke han Aksel ha tat en Ku på
Båsen og leidd hende frem og sagt: Det er din Ku, Oline! Men nei.

Nu kom det sig an på om det ikke vilde koste ham mere end som en Ku!

Sommeren utover passet Oline op hvert Menneske som gik forbi og hvisket
med dem og nikket og betrodde sig til dem. Men ikke mine Ord igjen! sa
hun. Oline var også et Par Ganger nede i Bygden. Nu begyndte det at
drive med Rygter i Marken, ja det drev som Tåke, det la sig på
Ansigterne og trængte ind i Ørene, selv Børnene som gik på Skole på
Breidablik begyndte at nikke med Hemmeligheter. Tilsist måtte
Lensmanden røre på sig, måtte indberette det og få sin Ordre. Så kom
han med Følgesvend og Protokol til Måneland en Dag og efterforsket og
skrev op og reiste igjen. Men tre Uker efter kom han tilbake og
efterforsket og skrev op mere, og denne Gang åpnet han en liten grøn
Haug ved Bækken og tok ut et Barnelik av den; Oline var ham en
uundværlig Hjælp, til Vederlag måtte han svare på hendes mange
Spørsmål og han svarte da blandt andet at Ja det kunde nok bli Tale om
at arrestere Aksel. Da slog Oline Hænderne sammen over al den
Fordærvelse hun var kommet op i her på Stedet og ønsket sig bort, langt
bort. Men end ho Barbro? hvisket hun. -- Piken Barbro, sa Lensmanden,
hun sitter arresteret i Bergen; Retfærdigheten må ha sin Gang, sa han.
-- Så tok han Liket med og reiste igjen ....

Det var da ikke rart at Aksel Strøm gik i Spænding. Han hadde forklaret
sig for Lensmanden og intet nægtet: det han hadde Del i var selve Barnet
og desuten hadde han på egen Hånd gravet en Grav til det. Nu spurte
han Geissler hvorledes han videre skulde fare ad. Han måtte vel til
Byen på meget værre Forhør og Pinsel?

Geissler var ikke længer slik Kar, nei den omstændelige Fortælling hadde
trættet ham, han dovnet av -- hvad nu Grunden kunde være, om han kanske
ikke længer hadde ånden fra om Morgningen over sig. Han så på
Klokken, reiste sig fra Marken og sa: Det der må overveies grundig, jeg
skal tænke på det. Du skal få mit Svar før jeg reiser!

Dermed gik Geissler.

Han kom tilbake til Sellanrå om Kvælden, spiste litt og gik tilsengs.
Han sov til langt på Dag, sov, hvilte ut, han var vel slap efter Møtet
med de svenske Gruveeiere. Først to Dager efter laget han sig til at
reise sin Vei. Han var atter stor og overlegen, betalte rundelig og gav
lille Rebekka en blank Krone.

Isak holdt han en Tale for og sa: Det er det samme om det ikke blev
Handel nu, det kommer nok engang; foreløpig stanser jeg denne Driften
opi Fjældet. Det var nogen Børn var det, de mente at lære mig! Hørte du
at de bydde mig fem og tyve Tusen? -- Ja, sa Isak. -- Nå, vedblev
Geissler og vinket bort alle Slags Skambud og Støvgrand med Hodet, det
skader ikke Distriktet her opover at jeg stanser Driften, tværtimot, det
vil tukte Folk til at dyrke sin Jord. Men det vil mærkes i Bygden
dernede. Det kom jo adskillig med Penger ind i Sommer, det blev fine
Klær og Grynmelsgrøt til nogen hver; nu er det Slut. Se, Bygden kunde
gjærne ha været Venner med mig, så vilde det kanske ha gåt anderledes.
Nu er det jeg som råder!

Han så nu ikke ut til at råde over meget allikevel da han gik, han bar
litt Niste i Hånden og hadde en Vest som ikke længer var rent hvit. Nu
hadde kanske hans gode Kone utstyret ham til denne Tur for Resten av de
firti Tusen hun engang fik, Gud vet om det ikke var så. Men nu kommer
han snau hjem!

Han glemte ikke at gå indom Aksel Strøm på Nedturen og gi ham Besked:
Jeg har tænkt over det, sa han, Saken er altså løpende, du kan
ingenting gjøre nu. Du blir indkaldt til Forhør og må forklare dig ....
Bare almindelig Prat, Geissler hadde kanske ikke tænkt det Spor på
Saken. Og Aksel sa motfalden Ja til alt. Tilslut blusset Geissler op til
en mægtig Mand igjen, han rynket Brynene og sa grublende: Det skulde da
være om jeg kunde møte op i Byen og være tilstede? -- Ja dersom at
Dokker kunde det! utbrøt Aksel. -- Geissler avgjorde det i næste
Øieblik: Jeg skal se om jeg får Tid, men jeg har så meget at ivareta
sørpå. Men jeg skal se om jeg får Tid. Farvel for idag. Jeg skal sende
dig de Redskaperne!

Geissler gik.

Var det nu hans siste Tur i Marken?




VI


Resten av Arbeiderne kommer ned fra Fjældet, Driften er stanset. Nu
ligger Fjældet dødt igjen.

Nu er også Stenfjøset på Sellanrå færdig. Det har fåt det foreløpige
Torvtak på for Vinteren, det store Hus inddeles i Rum, lyse Rum, en
vældig Salon i Midten og store Kabinetter på hver av Enderne, ja det er
som for Mennesker. Isak bodde engang her på Stedet i en Torvgamme
sammen med nogen Gjeiter: nu er det ingen Torvgamme mere på Sellanrå.

De indreder med Spiltaug, Båser og Binger. For at få det fort færdig
er de to Murere fremdeles med, men Gustaf kan ikke med Træarbeide, sier
han, og skal derfor reise. Gustaf har været en herlig Gut på Muren og
har løftet som en Bjørn; om Kvældene har han været til Glæde og
Opmuntring for alle og spillet Mundspil og han har desuten hjulpet
Kvindfolkene med at bære tunge Hølker til og fra Elven; men nu skal han
reise. Nei han kan ikke med Træarbeide, sier han. Det er som han absolut
vil avsted.

Du kunde vel være til imorgen, sier Inger. -- Nei han har ikke mere
Arbeide her og nu får han desuten Følge over Grænsefjældet med de siste
Gruvearbeidere. -- Hvem skal nu hjælpe mig med Hølkerne? sier hun og
smiler vemodig. -- Det har den raske Gustaf straks Råd for: han nævner
Hjalmar. Og Hjalmar det var den yngste av de to Murere, men ingen av dem
var ung som Gustaf og ingen slik som han. -- Nei han Hjalmar! svarer
Inger foragtelig. Men pludselig tar hun sig i det og vil hidse Gustaf og
sier: Jaja, han Hjalmar er ikke værst. Og han synger så pent på
Stenen. -- En Støver! erklærer Gustaf uten at hidses. -- Men han kunde
vel være Natten over? -- Nei. Så vilde Følget gå ifra ham.

å nu var vel Gustaf begyndt at bli træt av det. Det var brillant at
nappe hende midt for Næsen på alle Kameraterne og ha hende det Par Uker
han var på Stedet; men nu skulde han herfra, til andre Arbeider, kanske
til en Kjærest derhjemme, det var nye Utsigter. Kunde han gå her og
drive for Ingers Skyld? Han hadde så god Grund til at avbryte at hun
selv måtte forstå det; men hun var blit så dristig, så ansvarsløs,
hun brydde sig om ingenting. Det hadde ikke varet så længe mellem dem
nei, men det hadde varet Murarbeidet ut.

Inger går sandelig og er trist, ja hun er så vildfarende trofast at
hun sørger. Det er ikke så godt for hende, hun er uten Skaperi og uten
Forlorenhet forelsket. Nei hun skammer sig ikke over det, hun er et
kraftig Kvindfolk fuld av Svakhet, nu følger hun Naturen omkring sig,
hun har Høstglød. Mens hun står og lager istand Niste til Gustaf bølger
hendes Bryst av Følelser. Hun tænker ikke over om hun har Ret til det
eller om det er Fare ved det, hun gir bare efter, hun er blit morsk
efter at smake, efter at nyte. Isak kunde løfte hende i Taket og stampe
hende ned i Gulvet engang til, -- javel, men hun barer sig ikke.

Hun går ut med Nisten og leverer den.

Nu hadde hun sat en Hølke tilrette ved Trappen, om Gustaf skulde ville
bære med hende til Elven for siste Gang. Hun vil kanske si ham noget,
kanske stikke til ham et eller andet, Guldringen, Gud vet, hun var
troendes til alt. Men det måtte vel ha en Ende, Gustaf takker for
Nisten, sier Farvel og går. Og går.

Der står hun.

Hjalmar! roper hun høit, å så unødig høit. Det er som om hun jubler
på Trods -- ja eller er i Nød.

Gustaf går ....

Høsten utover foregår nu det sædvanlige Arbeide i hele Marken, like ned
til Bygden, Poteten takes op, Kornet berges ind, Storfæet blir sluppet
på Jordet. Det er otte Nybygg og alle Steder har de det travlt, men på
Handelsstedet Storborg har de ikke Dyr og ikke grønt Jorde, de har bare
Have, og ellers så har de heller ingen Handel mere, og ingen har det
travlt der.

På Sellanrå har de en ny Rotfrugt som heter Turnips, den står grøn og
kolossal på sin Myrteig og duver med Bladene, men det er ikke Råd at
holde Kjyrene borte fra den, de bryter ned alle Gjærder og stormer
bæljende ind. Nei så må Leopoldine og lille Rebekka de må gjæte for
Turnipsmyren, og lille Rebekka hun går med en stor Vie i Hånden og er
svær til at jage Kjyr. Farn arbeider i Nærheten og nu og da kommer han
og kjender på Hænderne hendes og på Føtterne hendes og spør om hun
fryser. Leopoldine som er stor og voksen snart hun går og binder Hoser
og Votter til Vinters mens hun gjæter. Hun er født i Trondhjem og kom
til Sellanrå fem år gammel, Erindringen om en stor By med mange
Mennesker og en lang Reise med Dampskib glider nu mere og mere ut i det
Fjærne for hende, hun er et Markens Barn og kjender ikke mere nogen
anden stor Verden end Bygden dernede hvor hun har været til Kirken nogen
Ganger og hvor hun blev konfirmeret ifjor.....

Og nu er det de tilfældige Gjøremål som mælder sig, således Veien
nedover som er lite fremkommelig på et Par Steder. Da Jorden endnu er
tien går Isak og Sivert en Dag og begynder at grøfte Veien. Det er to
Myrstykker som skal tørlægges.

Aksel Strøm har lovet at være med på dette Arbeide fordi også han har
Hest og har Bruk for Veien; men nu fik Aksel så nødvendig Ærend til
Byen -- hvad i Alverden han skulde der, men det var et aldeles nødvendig
Ærend, sa han. Men han har fåt sin Bror på Breidablik til at møte i
sit Sted på Veiarbeidet. Han heter Fredrik.

Denne Mand er ung og nygift, en letlivet Kar som kan si en Spøk og være
like god for det; Sivert og han ligner hverandre. Nu var Fredrik indom
sin nærmeste Grande Aronsen på Storborg da han kom opover imorges og er
derfor optat av alt det Handelsmanden hadde sagt. Det begyndte slik at
Fredrik vilde ha en Tobaksrul. Jeg skal forære dig en Tobaksrul når jeg
får han, sa Aronsen. Nå, så har Dokker ikke Tobak? Nei, og ikke vil
jeg ha han, det er ingen til at kjøpe han. Hvad du tror jeg tjener på
en Tobaksrul? Aronsen hadde nok været i et farlig Lune, han fandt sig
likefrem narret av det svenske Gruveselskap: nu hadde han nedsat sig her
i Marken for at handle og så stanset Driften!

Fredrik smiler lunt av Aronsen og har ham tilbedste: Nei han har da ikke
gjort det Slag med Jorden sin! sier han, og han har ikke engang Foder
til Dyrene sine, han kjøper det! Han var på mig om at få kjøpe Høi.
Nei jeg hadde ikke Høi at sælge. Nå, du trænger ikke Penger! sa han
Aronsen. Han tror det er ett og alt at ha Penger, han drev en
Hundredekroneseddel på Disken og sa: Penger! Ja Penger er godt! sa jeg.
Det er bom konstant! sa han. Han er akkurat som han viser sig ørlite
naragtig medkvart, og Konen hans hun går med Lommeur på sig til
Hverdags -- hvad det nu kan være for indstændige Klokkeslæt hun skal
huske på.

Sivert spør: Snakket ikke han Aronsen om en som hette Geissler? -- Jo.
Det var en som ikke vilde sælge Fjældet sit, sa han. Han Aronsen var
rasende: en avsat Lensmand, sa han, kanske eier han ikke en Femkrone i
Boka, han skulde været skutt! Dokker skal nu bie ørlite, sa jeg, så
sælger han vel senere. Nei, sa han Aronsen, det skal du ikke vør at tro.
For det skjønner vel jeg som er Handelsmand at når den ene Parten
sætter på to Hundrede og femti Tusen og den andre Parten byr fem og
tyve Tusen så er det formeget som står dem imellem, det blir ingen
Handel. Men Lykke på Reisen! sa han Aronsen, jeg var bare tilfreds jeg
aldrig hadde sat min Fot i dette Hullet med mig og mine! Ja Dokker
tænker nu vel ikke på at sælge? spurte jeg. Jo, svarte han, det er net
hvad jeg tænker på. Denne Myrmarken, sa han, dette Hullet og denne
Ørken! Jeg tar ikke ind en Krone på hele Dagen mere, sa han.

De lo av Aronsen og hadde ingen Medynk med ham. -- Tror du han sælger?
spurte Isak. -- Ja det lét han om. Og nu har han alt skilt sig med
Drengen. Ja det er en artig og konstig Mand han Aronsen, det er visst!
Han skiller sig med Drengen som kunde arbeide med Vinterveden og kjøre
hjem Høi med hans egen Hest, men han beholder Fuldmægtigen! Det er nok
sandt, han sælger ikke for en Krone om Dag mere, for han eier ikke Varer
i Bua; men hvad skal han så med Fuldmægtigen? Minders det er av
Stormægtighet og Overmagt: at han må ha en Mand til at stå ved Pulten
og skrive i store Protokoller. Hahaha, ja det er net som han skulde være
ørpitterlite galen han Aronsen!

De tre Mænd arbeider til Middags, spiser av sine Matskræpper og prater
en kort Stund. De har sine Ting at drøfte, Markens og Nybyggenes Ve og
Vel, det er ikke Småtterier, men de behandler dem med Sindighet, de er
rolige, deres Nerver er uslitte og gjør ikke det de ikke skal. Nu
begynder Høsten, det tier overalt i Skogen omkring, Fjældene står der,
Solen står der, i Kvæld vil Måne og Stjærner komme, alt er faste
Forhold, det er fuldt av Venlighet, en Favn. Her har Menneskene Tid til
at hvile i Lyngen, med en Arm til Hodepute.

Fredrik taler om Breidablik, at han har ikke fåt gjort stort dernede
endda. -- Jo, sier Isak, du har gjort meget alt, det så jeg da jeg var
nedover. -- Denne Ros fra den ældste i Marken, Kjæmpen selv, glædet vel
Fredrik, han spør ærlig: Synes Dokker det? Nei det skal bli bedre
senere. Jeg blev så borthæftet iår, Stuen skulde flies, hun var læk og
holdt på at fare ilde; Høihuset måtte jeg rive og sætte op igjen;
Fjøsgammen var forliten, jeg har nu både Ku og Kvige som at ikke han
Brede hadde i sin Tid, sier Fredrik stolt. -- Trives du her? spør Isak.
-- Ja jeg trives og Konen min hun trives, hvorfor skulde vi ikke det?
Det er vidt omkring hos os, vi kan se opover og nedover Veien. Den lille
Lunden ved Husene er pen, synes vi, der er Bjørk og Selje, jeg skal nu
plante mere på andre Siden av Tunet når at jeg får Tid. Det er
storveies så Myren har tørket bare siden i Vår da jeg grøftet, det
kommer nu an på tilårs hvad som monne vokse på hende! Jo trives? Når
at Konen og jeg har Hus og Hjem og Jord? -- Nå, skal det være bare
dokker to? spør Sivert underfundig. -- Nei, vet du, det kan hænde at vi
blir flere, svarer Fredrik muntert. Og når vi snakker om at trives så
har jeg aldrig set Konen min så trivelig som nu.

De arbeider tilkvælds; nu og da retter de Ryggen og snakker med
hverandre: Nå, så fik du ikke Tobak? spør Sivert. -- Nei, og det er
jeg like sæl med, svarer Fredrik. Jeg bruker ikke Tobak. -- Bruker du
ikke Tobak? -- Nei. Men jeg vilde bare gå indom han Aronsen og høre
hvad han sa. -- Da lo begge Skøierne og hadde Moro.

På Hjemveien er Far og Søn fåmælte som sædvanlig, men Isak må ha
tænkt ut noget, han sier: Du, Sivert? -- Ja? svarer Sivert. -- Nei det
var ikke noget. -- De går en lang Stund, så taler Farn igjen:
Hvorledes kan han Aronsen handle når han ikke eier Varer? -- Nei,
svarer Sivert. Men her er nu ikke så mange Mennesker i Marken at ha
Varer til. -- Nå, mener du det? Neinei, det er vel så! -- Sivert
forundrer sig litt over disse Ord. -- Farn fortsætter: Her er bare otte
Nybygg, men det kan nu bli flere og flere. Nei jeg vet ikke. -- Sivert
forundrer sig endda mere; hvad tænker Farn på? Ingenting? Far og Søn
går en lang Stund igjen og er næsten hjemme. -- Hm. Hvad du tror han
Aronsen vil sætte på for Stedet sit? spør den Gamle. -- Det var nu det!
svarer Sivert. Vil du kjøpe det? sier han for Spøk. Men med ett går det
op for ham hvor Farn vil hen: det er Eleseus den Gamle tænker på. å
han har vel aldrig glemt ham, men tænkt like så trutt på ham som Morn,
bare på sin egen Måte, nærmere Jorden, også nærmere Sellanrå. --
Prisen er vel overkommelig, sier Sivert da. -- Og når Sivert sier så
meget da skjønner Farn på sin Side at han er blit forståt, og som om
han er rædd for at ha været for tydelig går han straks over til at si
et Par Ord om Veiarbeidet, at det var godt de hadde det ifra sig.

I et Par Dager stak Sivert og hans Mor sine Hoder sammen og rådslog og
hadde meget at hviske om og skrev endog et Brev; da Lørdagen kom fik
Sivert Lyst til at gå til Bygden. -- Hvad du skal nedi Bygden nu igjen
og rænde Støvlerne i Filler? spurte Farn dygtig forarget -- å mere
morsk i Ansigtet end naturlig var, han skjønte nok at Sivert skulde på
Posthuset. -- Jeg skal til Kirken, svarte Sivert. -- Det fandtes ikke
bedre Grund. Farn sa: Ja hvad det kunde være!

Men når Sivert skulde til Kirken så kunde han spænde for og ta lille
Rebekka med. Lille Rebekka hun kunde sandelig få denne Fornøielsen for
første Gang i Livet, hun hadde været så dygtig til at gjæte for
Turnipsen og var i det hele tat Perlen og Knoppen av alle på Gården,
det var hun. Det blev spændt for, og Rebekka fik Tausen Jensine med til
Følge -- hvilket Sivert ikke motsatte sig.

Mens de er borte hænder det at Fuldmægtigen på Storborg kommer opover
Marken. Hvad nu? Nei ingen stor Ting, bare at en Fuldmægtig, en
Andresen, kom gående, han skal op på Fjældet en Tur, hans Chef har
sendt ham. Mere er det ikke. Og det går intet større Ryk gjennem
Menneskene på Sellanrå ved denne Hændelse, det er ikke som i gamle
Dager da en Fremmed var et sjældent Syn på Nybygget og Inger blev mere
eller mindre altereret. Nei Inger hun er gåt i sig selv igjen og er
stille.

En aparte Ting den Andaktsboken, en Veileder, ja en Arm omkring Halsen!
Når Inger hadde været slipphændt med sig selv og gåt sig vild i
Bærmarken fandt hun hjem igjen ved Mindet om Kammerset og Andaktsboken,
for Tiden var hun atter nedsænket og gudfrygtig. Hun husker de år for
længe siden da hun sydde og stak sig på en Nål og sa: Fan! Det lærte
hun av sine Medsøstre ved det store Skrædderbord. Nu stikker hun sig på
en Nål og blør og suger Blodet av i Taushet. Det skal ikke liten
Overvindelse til at omvende sig så. Og Inger gik endda videre. Da alle
Arbeiderne var forsvundne og Stenfjøset var færdig og hele Sellanrå
igjen lå forlatt da hadde Inger en Krise og gråt meget og slet ondt.
Hun lastet ingen anden end sig selv for sin Fortvilelse og hun var dypt
ydmyg. Bare hun kunde tale med Isak og lette sit Sind, men det gjorde
ingen på Sellanrå, at de talte om sine Følelser og bekjendte noget.
Så bad hun Manden svært omhyggelig ind til Måltiderne og gik like bort
til ham og bad ham istedet for at rope fra Dørhellen, og om Kvældene så
hun over Klærne hans og satte i Knapper. Men Inger gik endda videre, en
Nat reiste hun sig på Albuen og sa til Manden: Du Isak? -- Hvad det er?
spør Isak. -- Nå, er du vaken? -- Ja? -- Nei det var ikke noget, sier
Inger. Men jeg har ikke været som jeg skulde. -- Hvad? spør Isak. Det
undslap ham og han kom sig på Albuen han også. De lå og talte videre;
hun er nu allikevel et makeløst Kvindfolk og har et fuldt Hjærte: Jeg
har ikke været som jeg skulde imot dig, sier hun. Det gjør mig så ondt!
-- Disse enkle Ord rører ham, rører Kværnkallen, han vil sandelig trøste
Inger, han forstår ikke selve Saken, men han forstår bare at det er
ingen som hun: Det skal du ikke vør at gråte for, sier Isak, for det er
ingen som er som vi skal! -- Nå. Neinei, svarer hun taknemmelig. å
Isak han hadde slikt sundt Skjøn på Tingene, han rettet dem op når de
hældet. Hvem er som vi skulde være? Han hadde Ret, selve Hjærtets Gud,
han som endda er Gud, er jo ute på Æventyr, og vi kan se det på ham,
Vildstyringen: den ene Dag duver han i en Rosendynge og slikker sig om
Munden og husker sig, den næste Dag har han trådt en Torn i Foten og
drager den ut igjen med et desperat Ansigt. Dør han av det? Ikke Spor,
han er like god. Det skulde se vakkert ut om han døde.

Det rettet sig med Inger også, hun kommer over det, men hun vedblir med
sine Andaktsstunder og finder tryg Barmhjærtighet i dem. Inger er
flittig og tålmodig og god hver Dag, hun kjender Isak fra alle andre
Mandfolk og ønsker sig intet andet end han. Naturligvis er han ingen
Støver og Sanger til det Ytre, men han er bra nok, ho, det skulde hun
mene! Og det sandes igjen at Gudsfrygt med Nøisomhet er en stor Vinding.

Nu kom denne lille Fuldmægtig fra Storborg, denne Andresen, han kom til
Sellanrå om Søndagen, og Inger blev ikke altereret, det var langt ifra,
hun gad ikke engang selv gå ind med en Mælkekum til ham, men da ikke
Tausen var hjemme sendte hun Leopoldine med den. Og Leopoldine bar jo en
Mælkekum godt nok og sa Værsågod og blev rød i Ansigtet, endda hun
hadde Søndagsklær på og intet hadde at undse sig for. -- Tak, det er
altfor meget! sa Andresen. Er Far din hjemme? sa han. -- Ja han er vel
ute enkvar Stædn. -- Andresen drak og tørket sig med Lommetørklædet og
så på Klokken. Er det langt op til Gruverne? sa han. -- Nei. Det er en
Times Gang og ikke det. -- Jeg skal op og se dem over for han Aronsen
som jeg er Fuldmægtig hos. -- Nå. -- Ja du kjender vel mig? Jeg er
Fuldmægtig hos han Aronsen. Du har været hos os og handlet. -- Ja. --
Jeg husker dig godt, sa Andresen, du har været to Ganger og handlet. --
Det er mere end som ventendes at Dokker kan huske mig, svarte
Leopoldine, men da var det nokså forbi med hendes Kræfter, hun stod og
holdt sig i en Stol. -- Andresen hadde Kræfter tilbake, han fremturet og
sa: Skulde jeg ikke huske dig! Og han sa videre: Kan du ikke gå med mig
op på Fjældet?

Litt efter litt blev det rødt og rart for Leopoldines Øine og Gulvet
blev borte under hende og Fuldmægtig Andresen talte fra det Fjærne: Har
du ikke Tid? -- Nei, svarte hun. -- Gud vet hvorledes hun kom sig ut i
Kjøkkenet. Morn så på hende og spurte: Hvad det er som feiler dig? --
Ingenting. --

Ingenting, neivel. Men se, nu var det Leopoldines Tur at bli altereret,
at begynde Kredsløpet. Hun var vel skikket til det, opløpen og pen og
nykonfirmeret, hun vilde nok bli et bra Offer. Det dirrer en Fugl i
hendes unge Bryst, hendes lange Hænder er som Morns fulde av Ømhet,
fulde av Kjøn. Kunde hun ikke danse? Joda. Det var et Under hvor de
lærte det, men de lærte at danse på Sellanrå også, Sivert kunde det,
Leopoldine kunde det, en Dans skapt i Marken, en stedegen Svingom med
mange Kræfter, Skotsk, Masurka, Reinlænder og Vals. Og kunde ikke
Leopoldine pynte sig og bli forelsket og drømme lysvaken? Akkurat som
andre! Da hun stod på Kirkegulvet fik hun låne Morns Guldring, det
fandtes ikke Synd i det, det var bare pent, og Dagen efter da hun skulde
til Alters fik hun forresten ikke Ringen på før alt var overståt. Hun
kunde gjærne stå med Guldring på Kirkegulvet, hun var Datter av en
mægtig Mand, Markgreven.

Da Fuldmægtig Andresen kom ned igjen fra Fjældet traf han Isak og blev
bedt ind. Han fik Middag og Kaffe. Alle Husets Folk var nu i Stuen og
deltok i Samtalen. Fuldmægtigen forklarte at Aronsen hadde sendt ham
opover for at undersøke hvorledes det var fat med Gruverne, om det var
Tegn til at Drift og Virksomhet kunde begynde igjen. Gud vet,
Fuldmægtigen sat kanske og storløi at han var sendt, han kunde like så
gjærne ha fundet Turen på for egen Regning, og ialfald så kunde han
ikke ha været helt oppe ved Gruverne på den korte Tid han var borte. --
Det er nu ikke så godt at se utenpå om at Selskapet vil begynde igjen,
sa Isak. -- Nei det indrømmet Fuldmægtigen, men han Aronsen hadde nu
sendt ham og det var nu også så at fire Øine ser mere end som to.

Men nu kunde vel ikke Inger bare sig længer, hun spør: Er det som de
sier at han Aronsen vil sælge igjen? -- Fuldmægtigen svarer: Han snakker
på det. Og en Mand som han kan nu gjøre hvad han vil, for han har
Middel til alt. -- Nå, han har mange Penger? -- Ja, svarer Fuldmægtigen
og nikker, det mankerer visst ikke! -- Inger kan atter ikke tie, men
spør: Hvad mon han forlanger for Stedet sit? -- Isak griper ind, han er
kanske endda mere nyfiken end Inger; men denne Ide om Kjøpet av Storborg
skal aldeles ikke ha opståt hos ham, han gjør sig fremmed for den og
sier: Hvad du spør for, Inger? -- Nei jeg spør nu bare, svarer hun. --
De ser begge på Fuldmægtig Andresen og venter. Da svarer han.

Han svarer nokså forbeholdent at Prisen vet han ikke, men han vet hvad
Aronsen selv har sagt at Storborg koster ham. -- Hvormeget er det? spør
Inger og eier ikke Magt til at tie og holde sin Mund. -- Det er seksten
Hundrede Kroner, svarer Fuldmægtigen. -- Nå, Inger slår øieblikkelig
Hænderne sammen, for er det noget Kvindfolk ikke har så er det just
dette at Vet og Forstand på Gårdpriser det har de ikke. Men forresten
så er nu seksten Hundrede Kroner det er ingen Småsum i Marken, og
Inger er bare rædd for en Ting: at Isak skal skræmmes ifra. Men Isak han
er akkurat Maken til et Fjæld og sier bare: Det er de store Husene! --
Ja, sier Fuldmægtig Andresen også, det er de overhændige Husene! --

Nys før Fuldmægtigen går er Leopoldine kommet sig på Dør. Det er så
rart, det synes vel umulig for hende at ta ham i Hånden. Men hun har
fundet sig en god Plass og står i Stenfjøset og ser ut av et av
Vinduerne. Hun har et blåt Silkebånd om Halsen, det hadde hun ikke
før, og det mærkelige er at hun har fåt Tid til at ta det på. Der går
han forbi, han er litt liten og rund, spræk i Læggene, lyslet Helskjæg,
otte, ti år ældre end hun. Han er ikke uvennes, skulde hun mene! ....

Og så kom Kirkefolket hjem langt ut på Natten til Mandag. Alt var gåt
bra, lille Rebekka hadde nu sovet de siste Timer opover og hun blev
også løftet sovende av Kjærren og båret ind. Sivert har hørt meget
Nyt, men da Morn spør: Hvad du freget? svarer han bare: Nei ikke noget
videre. Han Aksel har fåt Slåmaskine og Brotharv. -- Hvad du sier?
spør Farn interesseret. Så du det? -- Jeg så det. Det stod på
Bryggen. -- Nå, så var det Ærendet hans til Byen! sier Farn. Og Sivert
sitter tyk av bedre Viden, men mæler ikke et Ord mere.

Farn kunde gjærne tro at Aksel Strøms nødvendige Ærend til Byen var at
kjøpe Slåmaskine og Brotharv; Morn kunde også gjærne tro det. å men
det var ingen av Forældrene som trodde det, de hadde nok hørt ymte om at
det hang sammen med et nyt Barnemord i Marken. -- Ja nu må du gå og
lægge dig! sier Farn tilslut.

Sivert går og lægger sig, han er tyk av Viden. Aksel er kaldt til
Forhør, det var en stor Sak, Lensmanden er reist med ham. Det var så
stor en Sak at Lensmandsfruen, som sandelig atter hadde fåt en Liten,
hadde forlatt Barnet og var reist med til Byen. Hun hadde lovet på at
hun vilde tale et Ord med Juryen.

Nu drev det med Sladder og Rygter i Bygden og Sivert mærket godt at et
visst ældre Barnemord blev husket påny. Utenfor Kirken stanset Samtalen
når han nærmet sig, og hadde han ikke været den han var vilde kanske
Folk ha vendt sig fra ham. Det var godt at være Sivert, først fra en
stor Gård, en rik Mands Søn, dernæst selv en dygtig Kar, en Arbeider,
han stod foran andre og hadde Respekt. Han hadde også hele Tiden hat
Folkeyndest. Bare nu ikke Jensine kom til at få høre formeget før de
reiste hjem! Sivert hadde også sit at ottest for, også Markens Folk
kan rødme og blekne. Han så da Jensine gik fra Kirken med lille
Rebekka, hun hadde også set ham, men var bare gåt forbi. Så venter
han en Stund og kjører så over til Smedens Stue for at hente de to.

De sitter og spiser, hele Huset spiser Middag. Sivert blir også bydd
Mat, men han har spist, Tak! De visste at han skulde komme, de kunde ha
ventet den lille Stunden, det vilde de ha gjort på Sellanrå, det
gjorde de ikke her. -- ånei det er vel ikke slik Mat som du vinn på,
sier Smedkonen. -- Hvad du freget med Kirken? spør selve Smeden, skjønt
han hadde været ved Kirken han og.

Da Jensine og lille Rebekka sitter på Kjærren sier Smedkonen til sin
Datter: Jaja, Jensine, nu må det ikke vare for længe før du kommer hjem
igjen! -- Dette kan forståes på to Måter, tænkte vel Sivert, for han
blandet sig ikke i det. Men en litt tydeligere Tale, og han vilde kanske
ha svaret! Han rynker Brynene og venter, -- nei, intet mere.

De kjører hjemover og lille Rebekka er den eneste som har noget at si,
hun er fuld av Æventyret i Kirken, av Presten i den sølvkorsede Kjole,
av Lyskronen, Orglet. Efter en lang Stund sier Jensine: Det var
skammelig dette med ho Barbro! -- Hvad det var Mor di mente med at du
skulde komme hjem igjen snart? spør Sivert. -- Hvad hun mente? -- Vil du
reise ifra os? -- Jeg må vel hjem igjen engang, svarer hun. -- Ptro!
sier Sivert og stanser Hesten. Vil du at jeg skal snu med dig nu? --
Jensine ser på ham, han er blek som en Dødning. -- Nei, svarer hun.
Kort efter begyndte hun at gråte. Rebekka ser forundret fra den ene til
den andre. å lille Rebekka var svært nyttig at ha med på en slik Tur,
hun tok Parti for Jensine og klappet hende og fik hende til at smile
igjen. Og da lille Rebekka truet sin Bror med at hun vilde hoppe av
Kjærren og finde en god Vie til ham måtte også Sivert smile. -- Men nu
må jeg spørre hvad du mente? sa Jensine. -- Sivert svarte uten
Betænkning: Jeg mente at hvis du vil reise ifra os så må vi prøve at
greie os dig foruten. -- Længe efter sier Jensine: Jaja ho Leopoldine er
nu voksen og kan gjøre mit Arbeide.

Det blev en vemodig Hjemfærd.




VII


Det går en Mand opover Marken. Det suser og regner, Høstvæten er
begyndt, men det bryr ikke Manden sig om, han ser glad ut og er det
også, det er Aksel Strøm, han kommer fra Forhøret og er frikjendt. Og
han er glad: først så står nu en Slåmaskine og en Nybrotharv til ham
nede på Bryggen og dernæst er han frikjendt. Han har ikke været med at
myrde et Barn. Slik kan det gå!

Men for nogen Stunder han har oplevet! Da han stod og vidnet hadde denne
daglige Sliter det tyngste Arbeide i sit Liv. Han hadde ingen Fordel av
at øke Barbros Skyld, derfor tok han sig vel i Agt for at si formeget,
han åpenbaret ikke engang alt han visste, hvert Ord blev spurt ut av
ham og han svarte oftest med Ja og Nei. Var ikke det nok? Skulde Saken
gjøres endda større? å det så mangen Gang ut til at bli Alvor, den
høie Øvrighet var så sortklædt og farlig, den kunde med nogen få Ord
ha vendt alt til det værste og kanske fåt ham dømt. Men det var snille
Folk, de vilde ikke hans Undergang. Og det traf sig desuten så at det
var mægtige Kræfter i Virksomhet for at redde Barbro, dette skulde også
han komme til at nyte godt av.

Hvad i Alverden stod så på for ham?

Barbro selv kunde vel ikke gi sig til at forklare sig til Misfordel for
sin forrige Husbond og Kjæreste, han sat inde med en frygtelig Viden om
både denne og en ældre Barnesak, hun var vel ikke dum. Nei Barbro var
klok nok, hun roste Aksel og sa at han slet intet visste om hendes
Nedkomst før efter at den var over. Han var småt egen av sig og de
stemte ikke overens, men han var en stille Kar og en aldeles utmærket
Kar. Nei at han hadde gravet en ny Grav og skjult Liket i den, det var
længe bakefter, det kom sig av at han syntes ikke den første Graven var
tør nok, men det var den nu forresten, det var bare at han Aksel var så
egen.

Hvad stod så på for Aksel når Barbro tok hele Børen? Og for Barbro
var det såre mægtige Kræfter i Bevægelse. Fru Lensmand Heyerdahl var i
Bevægelse.

Hun gik til høi og lav Person og sparte sig ikke, hun forlangte sig
avhørt som Vidne og holdt Tale i Retten. Da hendes Tur kom stod hun der
ved Skranken og var meget til Dame, hun optok Spørsmålet om Barnemord i
hele sin Bredde og gav Retten et Numer, det var som hun hadde utvirket
Tillatelse hertil på Forhånd. Man kunde ha hvad for Mening man vilde
om Lensmandsfruen, men tale kunde hun og lærd i Politik og
Samfundsspørsmål det var hun. Det var et Under hvor hun fik Ordene
ifra. Nu og da syntes Lagmanden at ville føre hende litt tilbake til
Saken, men han hadde vel ikke Hjærte til at forstyrre hende, han lot
hende holde på. Og i Slutten kom hun både med et Par brukbare
Oplysninger og gjorde Retten et opsigtsvækkende Tilbud.

Alt foregik -- bortset fra retstekniske Vidtløftigheder -- således:

Vi Kvinder, sa Lensmandsfruen, vi er en ulykkelig og underkuet Halvdel
av Menneskeheten. Det er Mænd som gjør Lovene, vi Kvinder har ingen
Indflytelse på dette. Men kan nu en Mand sætte sig ind i hvad det vil
si for en Kvinde at få Barn? Har han følt Angsten, har han følt den
forfærdelige Smærte og Ve og utstøtt Skrikene?

I dette Tilfælde er det en Tjenestepike som har fåt Barnet. Hun er
ugift, hun skal altså hele Tiden gå med Barn i sig og prøve at skjule
det. Hvorfor skal hun skjule det? For Samfundets Skyld. Samfundet
foragter den ugifte Kvinde som skal ha Barn. Det ikke alene ikke
beskytter hende, men det forfølger hende med Foragt og Skam. Er det ikke
hårreisende? Det er så at ethvert Menneske med Hjærte i Livet må
oprøres! Piken skal ikke bare føde Barn til Verden, som kunde synes evig
hårdt nok, men hun skal behandles som en Forbryter herfor. Jeg vil si
det var et Held for denne Pike som her sitter på Anklagebænken at
hendes Barn ved et Ulykkestilfælde blev født i Bækken og kvalt. Det var
en Lykke både for hende selv og for Barnet. Sålænge Samfundet er som
det nu er bør en ugift Mor være straffri for endog at dræpe sit Barn.

Det høres et svakt Murr fra Lagmanden.

Eller ialfald straffes bare ubetydelig, sa Lensmandsfruen. Selvfølgelig
er vi alle enige i at Børnenes Liv bør bevares, sa hun, men skal absolut
ingen av Humanitetens Love gjælde overfor den ulykkelige Mor? sa hun.
Sæt Dem ind i hvad hun har gjennemgåt under Svangerskapet, hvad for
Kvaler hun har oplevet med at skjule sin Tilstand og ikke vite sin arme
Råd med sig selv og det Barn som skal komme. Det kan ikke nogen Mand
sætte sig ind i, sa hun. Barnet får ialfald en velment Død. Morn vil
ikke sig selv og det kjære Barn så ondt at det skal leve, Skammen er
for tung for hende at bære, under dette modnes Planen i hende om at
avlive Barnet. Så føder hun i Dølgsmål og hun er i fire og tyve Timer
så fuld av Vildelse at hun er utilregnelig under selve Drapet. Hun har
så at si næsten ikke utøvet det, for hun er så i Vildelse. Med hver
Knokkel i sig endda værkende efter Nedkomsten skal hun nu ombringe
Barnet og skaffe Liket avveien, -- tænk Dem den Viljeanstrængelse som
utfordres til dette Arbeide! Men naturligvis ønsker vi alle at Børn skal
leve og det er bare beklagelig at nogen av dem utryddes. Men det er
Samfundets egen Skyld, dette håpløse, ubarmhjærtige, sladresyke,
forfølgelsessyke, ondsindede Samfund som står på Vakt for at kværke
den ugifte Mor med alle Midler!

Men selv efter en slik Medfart av Samfundet kan de mishandlede Mødre
reise sig igjen. Det er ofte så at disse Piker efter sit sociale
Feiltrin netop da begynder at utfolde sine bedste og ædleste Egenskaper.
Lagretten kunde spørre Bestyrerinderne på de Asyler som optar Mor og
Barn om ikke dette er sandt. Og det er erfaringsmæssig godtgjort at
netop de Piker som har -- ja som Samfundet således har tvunget til at
dræpe sit Barn, de blir så utmærkede Barnepiker. Det skulde vel gi Stof
til Eftertanke for nogen hver.

En anden Side av Saken er denne: Hvorfor skal Manden gå fri? Morn som
begår Barnemord hun kastes i Fængsel og pines, men Barnefarn, selve
Forføreren, han røres ikke. Men aldenstund han er Barnets Ophav har han
Del i Mordet og den største Del i det, uten ham vilde Ulykken ikke været
ute. Hvorfor går så han frank og fri? Fordi Lovene forfattes av
Mandfolk. Der har De Svaret. Det er så at man må anrope Himlen om Værn
mot disse Mandfolklove! Og det blir aldrig godt før vi Kvinder blir med
og får et Ord at si ved Valgene og på Tinget.

Men, sa Lensmandsfruen, når nu denne grusomme Skjæbne rammer den
skyldige -- eller mere skyldige -- ugifte Mor som begår Barnemord, hvad
skal vi så mene om den uskyldige som bare mistænkes for Mordet og ikke
har utøvet det? Hvad for Opreisning gir Samfundet dette Offer? Ingen
Opreisning! Jeg vidner at jeg kjender den anklagede Pike som sitter der,
jeg har kjendt hende fra Barn, hun har været i min Tjeneste, hendes Far
er min Mands Stævnevidne. Vi Kvinder tillater os at tænke og føle stik
imot Mændenes Anklager og Forfølgelser, vi tillater os at ha en Mening
om Tingene. Piken der er arresteret og berøvet Friheten mistænkt for
først at ha født i Dølgsmål, dernæst for at ha ombragt sit Barn. Hun
har -- det tviler ikke jeg på -- ingen av Delene gjort; Lagretten vil
selv komme til denne soleklare Slutning. Dølgsmål? Hun føder midt på
lyse Dagen. Vel er hun alene, men hvem skulde være hos hende? Det er
langt op i en Ødemark, det eneste Menneske på Stedet foruten hende selv
er en Mand, skulde hun ha tilkaldt ham i et slikt Øieblik? Vi Kvinder
oprøres ved en slik Tanke, vi slår Øinene ned ved en slik Tanke. -- Så
skal hun ha dræpt Barnet? Hun fødte det i en Bæk, hun ligger der i
iskoldt Vand og føder. Hvorledes er hun kommet til Bækken? Hun er
Tjenestepike, altså Slave, hun har sine daglige Gjøremål, nu skal hun
tilskogs efter Ener til Trækjørlerne; idet hun skal over Bækken glider
hun og falder nedi. Der blir hun liggende, Barnet fødes og kvæles i
Vandet.

Lensmandsfruen stanser. Hun kunde se på Retten og Tilhørerne at hun
hadde talt forunderlig godt, det var så stille i Rummet, bare Barbro
sat nu og da og tørket Øinene av Rørelse. Fruen endte med disse Ord: Vi
Kvinder har et Hjærte. Jeg har forlatt mine Børn i fremmede Hænder for
at komme reisende og vidne for den ulykkelige Pike som sitter der.
Mændenes Love kan ikke forbyde Kvinden at tænke: jeg tænker at Piken der
er straffet nok for ikke at ha gjort nogetsomhelst galt. Frikjend hende
da, så skal jeg ta hende til mig. Hun vil bli den mest utmærkede
Barnepike jeg har hat.

Fruen slutter.

Lagmanden bemærket: Ja men det var jo Barnemorderskerne som efter Fruens
Uttalelser blev så utmærkede Barnepiker? å, men Lagmanden var ikke
uenig med Fru Lensmand Heyerdahl, langtfra, han var så human han også,
så presteagtig mild. Ved det Par Spørsmål som Statsadvokaten fik
rettet til Fruen efterpå sat Lagmanden for det meste og noterte på
nogen Papirer.

Det var en Formiddags Forhandling, ikke stort mere, Vidnerne var så få
og Saken sandelig så grei. Aksel Strøm sat og håpet det bedste, så
syntes pludselig både Lensmandsfruen og Statsadvokaten at forene sig om
at skaffe ham Ubehageligheter fordi han hadde begravet Barneliket
istedet for at mælde Dødsfaldet. Han blev utspurt med nogen Strænghet og
han vilde kanske ikke ha klaret sig altfor godt på dette Punkt hvis han
ikke et Stykke borti Salen hadde fåt Øie på Geissler. Aldeles rigtig:
Geissler sat der. Dette gav Aksel et Slags Støtte, han følte sig ikke
længer alene mot en Øvrighet som vilde ham tillivs. Geissler nikket til
ham.

Jo Geissler var møtt op i Byen. Han kom ikke til at mælde sig som Vidne,
men han var tilstede. Han hadde også brukt et Par Dager før Forhøret
til at sætte sig ind i Saken og notere ned det han husket av Aksels egen
Fortælling på Måneland. De fleste av Dokumenterne var i Geisslers Øine
noget Skrap, denne Lensmand Heyerdahl var et meget indskrænket Menneske,
han hadde i sin Efterforskning lagt an på at gjøre Aksel til Medvider i
Barnemordet. Den Tosk, den Idiot, han hadde intet Kjendskap til Livet i
Marken, han forstod ikke at Barnet netop var det Bånd som skulde binde
Kvindfolkhjælpen til Aksels Gård!

Geissler talte med Statsadvokaten, men han fik det Indtryk at han ikke
hadde behøvet det: han vilde hjælpe Aksel hjem igjen til Gården og
Marken, men Aksel trængte ingen Hjælp. Nei for det så jo velsignet lyst
ut for Piken Barbro selv, og blev hun frikjendt vilde Aksels Medskyld
falde bort. Det kom jo an på Vidneutsagnene.

Da de få Vidner var avhørt -- Oline var ikke indkaldt, men Lensmanden,
Aksel, Sakkyndigheten, et Par Piker fra Bygden, da de var avhørt var det
Middagshvile og Geissler gik til Statsadvokaten igjen. Nei
Statsadvokaten hadde den Opfatning at det fremdeles så lyst ut for
Piken Barbro, som godt var. Fru Lensmand Heyerdahls Vidneprov hadde
været av megen Vægt. Det kom jo an på Lagretten.

Interesserer De Dem særlig for denne Piken? spurte Statsadvokaten. --
Forsåvidt, svarte Geissler. Eller kanske særlig for Manden. -- Har hun
tjent hos Dem også? -- Nei han har ikke tjent hos mig. -- Nå, Manden.
Men Piken? Det er hun som samler Rettens Medfølelse. -- Nei hun har ikke
tjent hos mig. -- Manden han er mere fordægtig, sa Statsadvokaten. Han
går hen aldeles alene og begraver Barneliket i Skogen. Det er
mistænkelig. -- Han vilde vel i det hele tat begrave det, sa Geissler,
det var ikke gjort første Gang. -- Nå, hun var en Kvinde og hadde ikke
en Mands Kræfter til at grave. Og i den Tilstand hun var orket hun ikke
mere. I det hele og store, sa Statsadvokaten, så har vi arbeidet os
frem til et mere menneskelig Syn på disse Barnemordsaker. Jeg vilde som
Lagrette ikke våge at dømme denne Piken, og efter det som foreligger
tør jeg ikke kræve hendes Domfældelse. -- Det er meget glædelig! sa
Geissler og bukket. -- Statsadvokaten vedblev: Som Menneske og
Privatmand vil jeg gå endda videre: jeg vilde ikke dømme til Straf en
eneste ugift Mor som dræpte sit Barn. -- Det er interessant, sa
Geissler, at Hr. Statsadvokaten og Fruen som vidnet idag er så enige.
-- Nå, hun! Men hun talte forresten godt. Nei, men hvad skal alle disse
Domfældelser være til? Ugifte Mødre har lidt så uhørte Kvaler på
Forhånd og er drevet så langt ned under alle menneskelige Forhold ved
Verdens Hårdhet og Brutalitet at det er Straf nok. -- Geissler reiste
sig og sa tilslut: Men så er det Børnene? -- Ja, svarte Statsadvokaten,
det er sørgelig nok med Børnene. Men når alt kommer til alt så er det
jo Guds Velsignelse med Børn igjen. Og specielt slike uægte Børn,
hvorledes går det dem? Hvad blir det av dem? -- Geissler vilde kanske
ærte litt det runde Menneske, eller kanske vilde han bare gjøre sig
mystisk og dyp, han sa: Erasmus var Løsbarn. -- Erasmus? -- Erasmus av
Rotterdam. -- Nå. -- Leonardo var Løsbarn. -- Leonardo da Vinci? Så.
Ja det gives naturligvis Undtagelser, ellers var ikke Regelen der. Men i
det store og hele! -- Vi freder Fugl og Dyr, sa Geissler, det synes litt
rart ikke at frede Spædbørn. -- Statsadvokaten grep langsomt og værdig
efter nogen Papirer på Bordet til Tegn på at han måtte avbryte: Ja,
sa han fraværende, ja, åja. -- Geissler takket for den overordentlig
instruktive Samtale han hadde opnådd og gik.

Han satte sig i Retssalen igjen for at være ute i Tide. Det kitlet ham
vel at han sat der såpas mægtig: han hadde Kundskap om en viss
avklippet Skjorte til at bære -- Soplimeris i, om et Barnelik som drev
engang på Stadthavet, han kunde sætte Retten fast, et Ord av ham nu
vilde være godt som Tusen Sværd. Men Geissler agtet visst ikke at uttale
dette Ord nu hvis det ikke blev nødvendig. Det tegnet jo herlig, selve
den offentlige Anklager var på Anklagedes Side.

Så fyldes Lokalet og Retten sættes igjen.

Det blev en interessant Komedie i Småbyen, Statsadvokatens manende
Alvor, Forsvarerens bevægede Veltaleri. Lagretten sat og hørte efter
hvad den skulde mene om Piken Barbro og hendes Barns Død.

Ikke for det: så rent liketil var det nu ikke at finde dette ut.
Statsadvokaten var en pen Mand at se på og han var sikkert også et
godt Menneske, men noget måtte ha ærgret ham nylig, eller han var
kommet i Tanke om at han hadde en Plass at forsvare i norsk Retspleie,
Gud vet. Det var uforståelig, men han var ikke så medgjørlig som i
Formiddag, han påtalte Udåden hvis den var gjort, sandelig, sa han,
det var et mørkt Blad hvis det med Bestemthet kunde sies at være så
mørkt som Vidneforklaringerne tillot at tro og tænke. Det måtte så
Lagretten avgjøre. Han vilde fæste Opmærksomheten på tre Punkter: det
første Punkt var om her forelå Barnefødsel i Dølgsmål, om dette
Spørsmål stod klart for Dommerne. Han gjorde nogen personlige
Bemærkninger. Det andet Punkt var Klædet, denne halve Skjorten, hvorfor
hadde Anklagede tat med sig den? Var det på Vonen om at hun skulde få
Bruk for den? Han utviklet dette videre. Det tredje Punkt var den
skyndsomme og fordægtige Begravelse uten at mælde Dødsfaldet til Prest
og Lensmand. Her var Manden på Stedet Hovedpersonen, og det var av den
største Vigtighet for Lagretten at opgjøre sig den rette Mening her. For
det var jo indlysende at var Manden Medvider, og det var derfor han
foretok Begravelsen på egen Hånd, så måtte hans Tjenestepike ha
begåt en Ugjærning som han var blit Medvider i.

Hm! sa det i Salen.

Aksel Strøm sat atter og skjønte at han var i Fare, han så op og traf
ikke et eneste Blik, alle fulgte Taleren med Øinene. Men langt borti
Lokalet sat Geissler nu igjen, han så yterst overlegen ut, som
sprækkefærdig av Hovmod, med Underlæben fremskutt og med Ansigtet vendt
mot Loftet. Denne uhyre Likegyldighet for Rettens Alvor og dette Hm!
høit mot Sky kom til at virke opkvikkende på Aksel, han følte sig atter
ikke alene mot hele Verden.

Og nu rettet det sig, denne Statsadvokat syntes endelig at det kunde
være nok, han hadde fåt utspredt så megen Mistanke og Ondskap mot ham
som det var mulig, nu holdt han op. Ja han snudde på en Måte helt
rundt gjorde Statsadvokaten, han forlangte ikke Domfældelse. Han sa
tilslut bent ut at efter de foreliggende Vidneprov torde ikke han for
sin Del påstå Anklagede dømt.

Det var jo rigtig godt! tænkte vel Aksel, nu blir det en Ende på det!

Så tok Forsvareren fat, en ung Mand som hadde lært at bli Jurist og som
nu hadde fåt Forsvaret i denne prægtige Sak. Det blev også en Låt der
efter, aldrig hadde en Mand været mere viss på at forsvare en
Uskyldighet end han. I Grunden hadde denne Fru Lensmand Heyerdahl kommet
ham i Forkjøpet og knepet adskillige Argumenter fra ham i Formiddag, han
var misnøid med at hun hadde utnyttet Samfundet -- å han hadde selv så
meget at si Samfundet! Han var ærgerlig på Lagmanden som ikke hadde
stoppet hende i Talen, det var jo et Indlæg hun leverte, oplagt
Procedure, hvad var nu tilbake til ham?

Han begyndte med Begyndelsen av Piken Barbro Bredesens Levnetsløp, hun
var fra et Småkårshjem, forresten med strævsomme og agtværdige
Forældre, hun kom tidlig ut at tjene, hun kom først til Lensmandens. Vi
har idag hørt den Mening som hendes Matmor, Fru Heyerdahl, hadde om
hende, den kunde ikke være mere strålende. Barbro kom til Bergen.
Forsvareren fæstet sig ved det dypt følte Skudsmål fra to Kontorister
som hun hadde indtat en betrodd Stilling hos i Bergen. Barbro kom hjem
igjen for at styre Hus hos en Ungkar i Utmarken. Her begyndte hendes
Ulykke.

Hun skulde ha Barn med denne Ungkar. Den ærede Statsadvokat hadde --
forøvrig på den allerskjønsomste og skånsomste Måte -- antydet
Barnefødsel i Dølgsmål. Hadde Barbro dulgt sin Tilstand, hadde hun
fornægtet den? De to Vidner, Pikerne fra hendes Hjembygd, hadde ment at
forstå at hun var frugtsommelig, men da de spurte hende hadde hun
aldeles intet nægtet, hun hadde bare slåt det hen. Slik gjør unge Piker
det med den Ting, de slår det hen. Ingen andre hadde spurt Barbro. Var
hun gåt til sin Matmor og hadde bekjendt? Hun hadde ingen Matmor. Hun
var selv Matmor. Hun hadde en Husbond, men en ung Pike går ikke til en
Mand med den Slags Hemmeligheter, hun bærer Korset selv, hun synger
ikke, hun hvisker ikke, hun er Trappist. Hun dølger sig ikke, men hun
går i Enrum.

Barnet fødes, det er en fuldbåren og velskapt Gut, han har levet og
åndet efter Fødselen, men han er kvalt. Lagretten kjender
Omstændigheterne ved denne Fødsel, den foregik i Vand, Morn faldt i
Bækken og fødte, hun er ute av Stand til at redde Barnet, hun blir
liggende og kan ikke engang redde sig selv på Land før efterpå. Nuvel,
det kan ikke opdages Spor efter Vold på Barnet, det har ingen Mærker,
ingen har villet dets Død, det er kvalt av Vandet. Det er ikke mulig at
finde en naturligere Forklaring.

Den ærede Statsadvokat hentydet til et Klæde: det var et dunkelt Punkt
at hun hadde tat med sig denne halve Skjorte på sin Tur. Intet var
klarere end denne Dunkelhet: hun hadde tat med sig Klædet for at rispe
Ener i det. Hun kunde ha tat -- lat os si et Putevar, men hun tok et
Klæde til det. Noget måtte hun ha, hun kunde ikke bære rispet Ener med
sig i Hænderne. Nei her kunde Lagretten være tryg!

Men det var et andet Punkt som ikke var fuldt så klart: hadde Anklagede
den Støtte og Omsorg som hendes Tilstand krævet i de Tider? Viste hendes
Husbond hende Skånsomhet? Godt, hvis han gjorde det! Piken har her
under Forhøret omtalt sin Husbond med Anerkjendelse, det skulde tyde på
et godt og ædelt Sindelag hos hende. Manden selv, Aksel Strøm, har jo
heller ikke i sine Forklaringer lagt Sten til Børen for Anklagede og
lastet hende, -- det har han sandelig også gjort ret i, for ikke at si
klokt i: det er hun som skal frelse ham. Det at kaste mest mulig Skyld
over på hende vilde jo nemlig, hvis det førte til hendes Fald, også
rive ham med.

Det er umulig at dukke ned i Akterne i foreliggende Sak uten at føle den
dypeste Medlidenhet med denne unge Pike i hendes Forlatthet. Og endda
trænger hun ikke at anrope Barmhjærtigheten, men bare Retten og
Forståelsen. Hun og hendes Husbond er på en Måte forlovet med
hverandre, men Uforlikelighet og dyp Forskjel i Interesser utelukker
Ægteskap. Hos denne Mand kan denne Pike ikke finde sin Fremtid. Det er
ikke behagelig at måtte gjøre det, men for at vende tilbake til
Momentet med det medbragte Klæde: når alt skal frem så var det ikke en
av sine egne Særker Piken hadde tat med, men en av sin Husbonds
Skjorter. Vi spurte os selv i Begyndelsen: Var denne Skjorte stillet til
Rådighet? Her, mente vi, _kunde_ være en Mulighet for at Manden, at
Aksel, hadde hat en Finger med i Spillet.

Hm! sa det borti Salen. Det var så hårdt og høit at det stanset
Taleren, alle lette med Øinene efter Ophavsmanden til denne Avbrytelse,
Lagmanden sendte et skarpt Blik.

Men -- fortsatte Forsvareren efter at ha fundet sig selv igjen -- også
på dette Punkt kan vi være rolige, takket være Anklagede selv. Skjønt
det skulde ligge i hendes Interesse at halvere Skylden her så har hun
ikke gjort det. Hun har på det bestemteste fritat Aksel Strøm for at ha
kjendt til at hun tok hans Skjorte istedet for sin egen Særk med til
Bækken -- jeg mener med til Skogen efter Ener. Det er ingensomhelst
Grund til at tvile på Anklagedes Ord, de har hele Veien holdt Stik, de
gjør det også her: hadde hun mottat Skjorten av Mandens Hånd vilde
dette ha forutsat hele Barnemordet, og Anklagede vil ikke med sin
Sandhetskjærlighet bidrage til at fælde selv denne Mand for en
Forbrytelse som ikke er til. I det hele tat forklarer hun sig pent og
åpenhjærtig og har ikke villet kaste nogen Skyld over på andre. Dette
Træk at fare pent frem går igjen overalt hos hende, således har hun
svøpt ind det lille Barnelik på bedste Måte og gjort sig Flid med det.
Slik fandt Lensmanden det i Graven.

Lagmanden vil -- for en Ordens Skyld -- gjøre opmærksom på at det var
Grav Numer 2 Lensmanden fandt, og der hadde jo Aksel begravet Barnet.

Javel, det er så, og jeg takker Hr. Lagmanden! sier Forsvareren med al
den Ærbødighet man skylder Justitsen. Jo det var så. Men nu hadde Aksel
selv forklaret at han bare løftet Liket over til den nye Grav og la det
nedi. Og det er utvilsomt også så at en Kvinde kan bedre svøpe et Barn
end en Mand kan, og hvem kan allerbedst svøpe det? Jo, en Mor med de
ømme Hænder!

Lagmanden nikker.

Men forresten: Kunde ikke denne Pike -- hvis hun hadde været av det
Slaget -- ha gravet Barnet ned nakent? Jeg vil gå så vidt som at si at
hun kunde ha lagt det i en Søppelkasse. Hun kunde ha efterlatt det under
et Træ ovenpå Jorden for at fryse det ihjæl -- det vil si hvis det ikke
hadde været dødt. Hun kunde ha stukket det i Ovnen i en ensom Stund og
brændt det op. Hun kunde ha tat det med sig til Sellanråelven og slængt
det nedi den. Intet av dette gjorde denne Mor, hun svøpte det døde Barn
og begrov det. Og var det pent svøpt da det blev fundet så var det en
Kvinde og ikke en Mand som hadde gjort det.

Nu, sa Forsvareren, skulde Lagretten avgjøre hvad som blev tilbake av
Skyld hos Piken Barbro. Det blev i Sandhet lite tilbake, det blev efter
Forsvarerens bedste Skjøn intet tilbake. Det skulde da være at Lagretten
vilde fælde hende for at ha undlatt Anmældelse av Dødsfaldet. Men nu var
jo Barnet engang dødt, det var langt opi Ødemarken, mange Mil til Prest
og Lensmand, det fik sove sin evige Søvn i en god Grav i Skogen. Var det
en Forbrytelse at begrave det her så delte Anklagede den med Barnefarn;
men den Forbrytelse måtte i alle Tilfælder kunne tilgives. Man er mere
og mere kommet bort fra at straffe Forbrytelser, man forbedrer
Forbryterne. Det var i gamle Dage man skulde straffe for alt mulig, det
var nemlig Hævnlæren fra Det gamle Testamente: Øie for Øie, Tand for
Tand! Nei dette er ikke ånden i Lovgivningen mere. Den moderne
Retspleie er human, den søker at avpasse sig efter det mere eller mindre
forbryterske _Sindelag_ som vedkommende kan ha utvist.

Døm da ikke denne Piken! sa Forsvareren. Det gjælder ikke om at få en
Forbryter mere, det gjælder at tilbakegi til Samfundet et godt og nyttig
Medlem. Forsvareren pekte på at Anklagede nu vilde få det
omhyggeligste Tilsyn i en ny Plass som var hende tilbydd: Fru Lensmand
Heyerdahl hadde ut fra sit langvarige Kjendskap til Barbro og efter sin
rike Erfaring som Mor slåt sit Hjem op på vid Væg for hende; Lagretten
vilde da under Vægten av sit Ansvar dømme eller frikjende hende. Tilslut
vilde Forsvareren takke Hr. Statsadvokaten fordi han ikke nedla Påstand
på Domfældelse. Der så man den dype og humane Forståelse.

Forsvareren satte sig.

Resten av Forhandlingerne tok ikke lang Tid, Retsbelæringen var det
samme op igjen, set fra to Kanter: et kort Sammendrag av hele
Skuespillets Indhold, tørt, kjedelig og værdig. Det var gåt så koselig
til, både Statsadvokaten og Forsvareren hadde jo været inde på
Lagmandens Område, de hadde gjort ham Hvervet let.

Det blev tændt Lys, et Par Lamper skinnet ned fra Loftet, et elendig Lys
som Lagmanden ikke syntes at se sine Notater ved. Han påtalte nokså
skarpt at ikke det lille Barns Dødsfald var blit mældt til
Autoriteterne; men -- sa han -- det måtte under de forhåndenværende
Omstændigheter nærmest ha blit Barnefarns Sak og ikke Morns, eftersom
hun var for svak til det. Så var det da at Lagretten skulde avgjøre om
her forelå Barnefødsel i Dølgsmål og Barnemord. Det blev atter engang
forklaret fra Ende til anden. Derpå fulgte det sædvanlige Pålæg om at
være sig Ansvaret bevisst, hvad Lagretten var blit indprentet før, og
endelig det ikke ukjendte Råd at i Tvilstilfælde skulde Avgjørelsen
komme Anklagede tilgode.

Nu var det hele klart.

Så gik Dommerne ut av Salen og ind i et Kammers. De skulde rådslå
over et Papir med Spørsmål som en av dem hadde fåt med sig. De var
borte i fem Minutter og kom tilbake med Nei til alle Spørsmålene.

Nei Piken Barbro hadde ikke dræpt Barnet sit.

Så talte Lagmanden et Par Ord igjen og sa at Piken Barbro var fri.

Folk forlot Salen. Komedien var slut ....

Nogen tar Aksel Strøm i Armen, det er Geissler. Han sa: Så, nu er du
kvit Saken! -- Ja, sa Aksel. -- Men de har jo hæftet dig bort til ingen
Nytte. -- Ja, svarte Aksel igjen. Men nu var han kommet sig litt og la
til: Men jeg får nu være glad at jeg slap unda. -- Det skulde også
bare ha manglet! sa Geissler og la Vægt på hvert Ord. -- Herav fik
Aksel det Indtryk at Geissler måtte ha hat noget at gjøre med Saken, at
han hadde grepet ind. Gud vet om det ikke i Grunden var Geissler som
hadde ledet hele Retten og fremskaffet det Resultat han vilde. Dunkelt
var det.

Men så meget skjønte Aksel at Geissler hadde ståt på hans Side i hele
Dag. -- Ja Dokker skal nu ha så megen Tak! sa han og vilde takke i
Hånden. -- Hvad for? spurte Geissler. -- For -- ja for altsammen! --
Geissler avviste ham kort: Jeg har intet gjort. Jeg brydde mig ikke om
at gjøre noget, det var ikke værdt! Men Geissler hadde kanske allikevel
intet imot denne Tak, det var som han hadde ventet på den og nu hadde
fåt den: Jeg har ikke Tid til at tale mere med dig netop nu, sa han.
Reiser du hjem igjen imorgen? Det er godt. Lev vel sålænge! -- Geissler
drev nedover Gaten ....

På Dampskibet hjem traf Aksel Lensmanden og Fruen, Barbro og de to
Piker som hadde vidnet. -- Nå, sa Lensmandsfruen, er du ikke glad for
Utfaldet? -- Aksel svarte at Jo, han måtte vel være glad for at det
blev Endskap på det. -- Lensmanden selv talte og sa: Dette er nu den
andre Barnesaken jeg har hat i Marken, den første galdt Inger på
Sellanrå, nu har jeg fåt den andre ifra mig. Nei det nytter ikke at
komme væk fra slikt, Retfærdigheten må ske sin Fyldest!

Men Lensmandsfruen forstod vel at Aksel ikke var videre blid for hendes
Vidnemål igår, nu vilde hun jævne på det, gjøre det godt igjen: Ja du
skjønte vel hvorfor jeg talte som jeg gjorde imot dig? -- Ja. Jo, svarte
Aksel. -- For det skjønte du vel. Tror du jeg vilde dig tillivs? Dig har
jeg altid holdt for en prægtig Mand, det vil jeg bare si dig. -- Nå, sa
Aksel bare, men han blev både rørt og glad. -- Ja det har jeg, sa
Lensmandsfruen. Men jeg var nødt til at lægge litt Skyld på dig, ellers
var Barbro blit dømt og du med hende. Det var gjort i den bedste Mening
fra min Side. -- Jaja Tak skal Dokker nu ha! -- Det var jeg og ingen
anden som gik til Herodes og Pilatus i Byen og virket for dere. Og du
hørte vel at alle vi som holdt Tale måtte skylde litt på dig for at
få dere begge fri. -- Ja, sa Aksel. -- Nei du trodde nu vel ikke et
Øieblik at jeg vilde være ond imot dig, vet jeg? Dig som jeg holder for
en utmærket Mand!

Det gjorde godt efter al Fornedrelsen! Aksel var ialfald nu så rørt at
han sandelig vilde gi Lensmandsfruen noget, hvad det kunde bli, men vise
sin Taknemmelighet og gi hende et eller andet, kanske et Slagt nu i
Høst. Han hadde en Fors Okse.

Fru Lensmand Heyerdahl holdt Ord: hun hadde tat Barbro til sig. Også
ombord i Skibet tok hun sig av hende og tillot hende hverken at fryse
eller sulte, hun tillot hende heller ikke at fjase med den bergenske
Styrmand. Den første Gang dette hændte sa ikke Fruen noget, hun bare
ropte Barbro til sig. Men se, nu stod Barbro igjen og fjaset med
Styrmanden og la Hodet påsnei og talte Bergensmål og smilte. Da ropte
Fruen på hende og sa: Jeg synes ikke du skal stå og holde Passiar med
Mandfolk nu, Barbro. Husk på hvad du har været oppe i og hvad du kommer
ifra. -- Jeg hørte bare han var ifra Bergen og så snakket jeg til han,
svarte Barbro.

Aksel talte ikke med hende. Han la Mærke til at hun var fin og blek i
Huden og at hun hadde fåt pene Tænder. Hun hadde ingen av hans Ringer
....

Og nu stamper Aksel opover Marken. Det blåser og regner, men han er
sjæleglad, han har set Slåmaskinen og Nybrotharven nede på Bryggen.
Den Geissler! Ikke et Ord hadde han nævnt nu i Byen om den store
Sending. Han var en forunderlig Herre.




VIII


Aksel fik ikke lang Hvilen hjemme, med Høststormene begyndte en privat
Møie og Fortræd som han hadde pådraget sig: Telegrafen på hans Væg
mældte at Linjen var i Uorden.

å han hadde vel været for grisk efter Skillingerne da han overtok denne
Post. Det hadde været ubehagelig helt fra Begyndelsen, Brede Olsen hadde
likefrem truet ham da han kom og hentet Telegrafens Saker og Værktøi,
han hadde sagt: Du husker ikke meget på at jeg reddet Livet dit i
Vinter. -- Det var Oline som reddet Livet mit, svarte Aksel. -- Nå, bar
jeg dig ikke hjem på min egen stakkars Ryg? Og korsom var så passet du
på at kjøpe Gården min i Sommers Tide og gjøre mig husvild til
Vinters! Brede var høilig krænket, han sa: Men du skal bare ta
Telegrafen med dig og hele Skrapet med dig. Jeg og Familjen vi skal fare
til Bygden og begynde med noget, men hvad det blir vet ikke du, men det
skal være med et Hotel og et Sted hvor at Folk kan få kjøpt Kaffe. Tror
du ikke vi skal klare os! Konen min hun kan sælge Fortæringer av alle
Slag og jeg selv kan fare på Forretninger og tjene meget mere end som
du. Men det vil jeg si dig, Aksel, at jeg kunde gjøre dig mangt et Puss,
jeg som er så kjendt med hele Telegrafen, og jeg kunde både vælte
Stolper og bryte av Tråden. Så måtte du ut midt i Onnen. Det vil jeg
bare si dig og du kan lægge det på Minde ...

Nu skulde Aksel ha hentet op Maskinerne fra Bryggen -- å de var så
forgyldte og kulørte som et Skilderi hver, han kunde ha hat og set på
dem idag og sat sig nøie ind i Bruken av dem, -- nu måtte de stå. Det
var ikke bra at måtte forsømme nødvendig Arbeide og fare Telegraflinjen
over. Men det var de Pengene.

På Toppen av Fjældet træffer han Aronsen. Handelsmand Aronsen står her
og ser og skuer midt i Stormen, han var selv som et Syn. Hvad vilde han
her? Han har vel ikke fåt levende Fred længer, men er draget tilfjælds
for selv at undersøke Minerne. Se, det gjorde Handelsmand Aronsen av
lutter Omtanke for sig og sines Fremtid. Nu står han overfor den bare
Elendighet og Ødelæggelse på det forlatte Fjæld: Maskiner som lå og
rustet, Materiel, Kjøredoninger, meget av det under åpen Himmel, alt
var trøstesløst. Hist og her på Barakkevæggene var opslåt håndskrevne
Plakater som forbydde at bortta eller skade Selskapets Redskaper, Vogner
eller Bygninger.

Aksel får sig en liten Prat med den gale Kræmmer og spør: Er Dokker ute
på Skytteri? -- Ja jeg måtte såsandt ha nådd han! svarer Aronsen. --
Hvem vilde Dokker ha nådd? -- Hvem? Han som lægger øde både mig og
alle andre her omkring. Han som ikke vilde sælge Fjældet sit og late det
bli Rørelse og Handel og Penger iblandt Folk. -- Dokker mener han
Geissler? -- Ja jeg mener just den Karn. Han skulde været skutt! --
Aksel ler og sier: Han Geissler var i Byen nu for nogen Dager siden, der
kunde Dokker ha truffet han. Men efter mit ringe Skjøn så tror jeg ikke
at Dokker skal vør den Manden. -- Hvorfor ikke det? spør Aronsen sindt.
-- Jeg frygter for han vilde bli ørlite for dunkel og navnkundig for
Dokker. -- De kjæklet en Stund om dette og Aronsen blev mere og mere
hæftig. Tilslut spurte Aksel på Skøi: Ja Dokker vil nu vel ikke snoft
gjøre os oprådd her i Marken og fare ifra os? -- Tror du jeg vil gå
her og rote i Myrene dokkers og ikke tjene til Kardusen i Pipen min?
ropte Aronsen forarget. Vil du skaffe mig Kjøper så skal jeg sælge! --
Kjøper? sa Aksel. Det er almindelig god Jord dersom at Dokker dyrker
hende; med den Vidden Dokker har kan hun føde sin Mand. -- Når du hører
at jeg ikke vil rote i hende! ropte Aronsen igjen i Stormen. Jeg kan
gjøre det som bedre er! -- Aksel mente så at han nok kunde få en
Kjøper, men Aronsen hånet lystig en slik Tanke: Her er ikke en eneste i
Marken som kan kjøpe mig ut. -- Nei netop her i Marken. Men det kan være
andre. -- Her er bare Skitt og Armod, vedblev Aronsen rasende. -- Hvad
det kan være. Men han Isak på Sellanrå kunde nu kjøpe Dokker ut hvad
Dag som helst, sa Aksel støtt. -- Det tror jeg ikke, sa Aronsen. -- Jeg
kjærer ikke om hvad Dokker tror, svarte Aksel og vilde gå. -- Aronsen
ropte efter ham: Bi ørlite! Nå, kunde han Isak skille mig av med
Storborg, tror du? -- Ja, svarte Aksel, om det så var fem slike
Storborg, hvad som Penger og Middel angår!

Aronsen var gåt utenom Sellanrå Gård på Opturen, han vilde ikke vise
sig; på Hjemveien gik han indom og hadde en Samtale med Isak. Nei,
hadde Isak sagt og bare rystet på Hodet, det er noget som jeg ikke har
tænkt på og heller ikke skjønner. --

Men da Eleseus kom hjem til Sellanrå til Jul var ikke Isak længer så
avvisende. Han hadde rigtignok aldrig hørt så galt som at kjøpe
Storborg, den Flyvegrillen var ialfald ikke kommet fra ham; men mente
han Eleseus at Handelsstedet var noget for ham så fik de tænke på det.

Eleseus selv var så midt imellem, slet ikke opsat, men heller ikke
likegyldig. Slog han sig til herhjemme så var han på en Måte forbi,
Marken det var ikke Byen. I Høst da det var stort Forhør over Markens
Folk i Byen undgik han at vise sig, han brydde sig ikke om at træffe
disse Sambygdinger, de tilhørte en anden Verden. Skulde han nu selv
vende tilbake til den Verden?

Mor hans vilde at de skulde kjøpe, Sivert vilde også at de skulde
kjøpe, de slog sig sammen om Eleseus og en Dag kjørte de alle tre ned
til Storborg for at se på Herligheten.

Men ved Utsigten til at bli av med Stedet blev Aronsen nu en anden Mand:
han hadde ikke fornøden at sælge! Om han reiste bort så kunde Gården
stå igjen her, det var en bom konstant Gård og en splendo Gård, han
fik den nok solgt. Dokker vil ikke gi det jeg vil ha for han, sa
Aronsen. -- De var inde i Rummene, var i Fjøset, i Pakboden, de så over
Resterne av de stakkars Varer: nogen Mundspil, Klokkekjæder, Æsker med
roset Papir, Hængelamper med Prismer, altsammen usælgelige Saker blandt
Nybyggerne. Og så forresten var det litt Bomuldstøi og nogen Kasser med
Spiker.

Eleseus gjorde sig til og så faglært på alt. Den Slags Varer har ikke
jeg Bruk for, sa han. -- Nei Dokker kan late dem være, svarte Aronsen.
-- Men jeg skal by Dokker femten Hundrede Kroner for Gården som den
står med Varer og Dyr og altsammen, sa Eleseus. å han var så
likeglad, hans Bud var bare et Slags Flokseri, han vilde vise sig.

De kjørte hjem igjen. Nei det blev ingen Handel, Eleseus hadde skambydd
Aronsen og fornærmet ham: Jeg estimerer ikke at høre på dig! sa Aronsen
og duttet ham, duttet denne bylærte Spirrevip som vilde lære Handelsmand
Aronsen om Varer. -- Såvidt jeg vet har jeg ikke drukket Dus med dig,
sa Eleseus like så fornærmet. Det måtte bli til Fiendskap for Livet.

Men hvorfor Aronsen alt fra første Øieblik var så kaut og så lite nødd
om at sælge? Det hadde sin Grund, Aronsen gik nemlig med et Slags Håp
igjen.

Der var holdt et Møte nede i Bygden for at drøfte den Tilstand som var
opståt ved at Geissler ikke vilde sælge sit Fjæld. Det var ikke bare
Marken som led herunder, hele Distriktet lå og droges med Døden.
Hvorfor ikke Menneskene kunde leve like så godt eller like så dårlig
nu som før Prøvedriften i Kobberfjældet? Det kunde ikke Menneskene! De
var blit vænnet på hvit Grøt og hvitt Brød, Krambodtøi til Klær, høie
Lønninger, Flothet, de var blit vant til mange Penger, var Menneskene.
Og nu var Pengene igjen borte, ja som en Sildstim var de glidd tilhavs,
Gud Fader for en Nød, og hvad kunde så gjøres?

Det var ingen Tvil om at den forhenværende Lensmand Geissler vilde hævne
sig på Bygden fordi den hadde hjulpet Amtmanden med at avsætte ham, det
var heller ingen Tvil om at Bygden hadde undervurderet denne Mand. Han
var ikke borte. Ved det enkleste Middel, bare ved at forlange en ublu
Kvart Million for et Fjæld, gik han hen og stanset Bygdens Utvikling.
Hadde han ikke Magt? Han Aksel Strøm på Måneland kunde tale med her,
han hadde truffet Geissler sist. Barbro hans Brede hadde hat en Sak i
Byen og hun kom frikjendt hjem, men han Geissler hadde været tilstede
under hele Forhøret. Og den som mente at han Geissler var nedfor som en
anden Stakkar han kunde jo bare se på de kostbare Maskinerne som han
hadde sendt Aksel til Skjænk.

Denne Mand holdt altså Distriktets Skjæbne i sin Hånd, man fik avfinde
sig med ham. Hvormeget vilde Geissler til Nød sælge sit Fjæld for? Det
måtte skaffes på det rene. Svenskerne hadde bydd ham fem og tyve
Tusen, det hadde Geissler avslåt. Men om nu Bygden, om Komunen, skjøt
til Resten bare for at få Handel istand? Hvis det ikke var en for
urimelig Sum vilde det lønne sig. Både Handelsmanden nede ved Sjøen og
Handelsmand Aronsen på Storborg vilde bidrage privat og hemmelig, et
Utlæg nu vilde de ha igjen i det lange Løp.

Det endte med at to Mænd blev betrodd at reise til Geissler og tale med
ham. Og nu ventet man dem snart tilbake.

Se, derfor gik Aronsen atter med et lite Håp i Hjærtet og mente han
kunde være kaut til dem som vilde kjøpe Storborg. Han skulde ikke være
kaut så længe.

En Ukes Tid efter kom de betrodde Mænd hjem igjen med det blankeste
Avslag. å det gale var allerede fra Begyndelsen at den ene av de to
Utsendinger simpelthen var Brede Olsen, ja for han hadde så god Tid.
Mændene hadde aldeles rigtig fundet Geissler, men han hadde bare rystet
på Hodet og ledd. Reis hjem igjen! hadde han sagt. Men Geissler hadde
betalt Hjemreisen deres.

Og så skulde altså Distriktet forgå!

Da Aronsen hadde raset i nogen Tid og var blit mere og mere rådløs gik
han bent op til Sellanrå en Dag og avsluttet Handelen. Det gjorde
Aronsen. Eleseus fik det som han vilde, Gård med Huser og Dyr og Varer
for femten Hundrede Kroner. Rigtignok viste det sig ved Overtagelsen at
Aronsens Kone hadde tusket til sig det meste av Bomuldstøierne; men
slike Småtterier brydde ikke en Mand som Eleseus sig om. Vi skal ikke
være smålige, sa han.

Men i det hele tat var Eleseus ingenlunde henrykt: nu var hans Livsløp
beseglet, Marken skulde begrave ham! Han måtte slå av på de store
Planer: Kontorist var han ikke længer, Lensmand blev han ikke, nei han
blev ikke engang Bymand. Overfor Farn og dem derhjemme var han litt
stolt over at ha fåt Storborg for netop den Pris han hadde sagt, der
kunde de se, han skjønte sig på det! Men denne lille Triumf monet ikke
stort. Han hadde også den Tilfredsstillelse at kunne overta Fuldmægtig
Andresen, som således på en Måte gik med i Handelen, Aronsen hadde
ikke Bruk for sin Fuldmægtig mere før han fik et nyt Handelssted. Det
kitlet Eleseus på en egen Måte da Andresen kom og bad om at få bli
værende, her var nu Eleseus for første Gang Herre og Chef. Du kan være!
sa han. Jeg trænger korsom er en Fuldmægtig her på Stedet når jeg skal
gjøre mine Forretningsreiser og åpne Forbindelser i Trondhjem og
Bergen, sa han.

Og Andresen var ingen dårlig Fuldmægtig, det viste han straks, han
gjorde meget Arbeide og holdt godt Opsyn mens Chefen Eleseus var
fraværende. Det var bare i Begyndelsen her i Marken at Fuldmægtig
Andresen hadde slåt noget stort og fint på, det var hans Herre
Aronsens Skyld. Nu var det blit anderledes. Om Våren da Myrene såvidt
var tinet litt i Dybden kom Sivert på Sellanrå ned til Storborg og
begyndte at grøfte hos sin Bror, og da gik sandelig også Fuldmægtig
Andresen ut i Myren og grøftet -- hvad han nu gjorde det for, da han
ikke var nødt til det; men den Slags Mand var han ialfald. Det var så
lite tinet at de kom langtfra dypt nok ned, men de gjorde indtil videre
halvt Arbeide og allerede det var meget. Det var gamle Isaks Ide at
tørke ut Myrene på Storborg og drive Jordbruk; den lille Krambodhandel
den måtte bare være noget ved Siden av, så Markens Folk slap at fare
helt ned i Bygden om de trængte en Trådsnelle.

Så stod Sivert og Andresen og grøftet og stundom pustet de på og hadde
en munter Prat. Andresen hadde også på en eller anden Måte fåt fat i
en Guld Tyvekrone, og denne blanke Penge hadde Sivert god Lyst på, men
Andresen vilde ikke skille sig med den, han gjæmte den i Silkepapir i
sin Kiste. Sivert foreslog at de skulde dragest om Guldpengen, ta Rygtak
om den, men det torde ikke Andresen gå ind på; Sivert tilbydde sig at
gi tyve Kroner i Sedler og desuten grøfte op hele Myren alene dersom han
fik Pengen; men da blev Fuldmægtig Andresen støtt og sa: Nå, så du fik
det at fortælle hjemme hos dokker at jeg kan ikke arbeide i Myren!
Tilsist blev de enige om fem og tyve Kroner i Papir for Guldpengen, og
Sivert løp hjem til Sellanrå om Natten og fik Sedlerne av Farn.

Ungdoms Påhit, den vakre Livets Ungdom! En vaken Nat, en Mil bort og en
Mil tilbake, Dagen efter Arbeide igjen -- det var ingenting for den unge
Mand med Kræfterne, og det var en pen Guldpenge. Det var ikke frit for
at Andresen vilde gjøre sig litt lystig over ham for denne rare Handel,
men det hadde Sivert god Råd med, han kunde bare ymte et Ord om
Leopoldine, at Ja det var sandt: ho Leopoldine bad mig hilse dig! så
stanset Andresen med ett og blev rød.

Det var trøisomme Dager for dem begge mens de stod i Myren og kjæklet
for Spøk og arbeidet og kjæklet igjen. Stundom kom Eleseus ut til dem og
hjalp dem, men han blev snart træt og var ikke stærk av sig hverken til
Krop eller Vilje, men han var det snilleste Menneske. -- Der kommer ho
Oline, kunde Skøieren Sivert si, nu må du gå ind og sælge hende en
Mark Kaffe igjen! -- Og det gjorde Eleseus gjærne. At han gik ind og
solgte Oline en eller anden Småting. Så slap han at vælte Myrlomp
sålænge.

Og stakkars Oline, hun trængte nogen Kaffekorn iblandt, enten hun nu en
sjælden Gang fik Skillingerne til dem av Aksel eller hun tusket sig til
dem for en liten Gjeitost. Oline var ikke længer så uforandret som før,
Tjenesten på Måneland var i Grunden for tung for den gamle Kone og
hadde tat på hende. Men ikke så at hun vedkjendte sig nogen Alder
eller Avfældighet, ho, hun vilde ha kommet i et visst Humør dersom hun
var blit opsagt. Hun var seig og ukuelig, gjorde sit Arbeide og så sig
Tid til at vandre over til Naboerne og få sig en liten ustyrtelig god
Prat som hun måtte savne hjemme. Aksel var ingen Taler.

Hun var utilfreds med Saken, skuffet over Saken. Frikjendelse over hele
Linjen! At Barbro hans Brede slap unda når Inger på Sellanrå fik otte
år kunde ikke Oline skjønne, hun følte en meget ukristelig Forargelse
over at man «hadde været god mot en anden». Men den Almægtige har ikke
sagt sin Mening endda! nikket Oline og vilde vel dermed spå om en mulig
himmelsk Domfældelse siden. Naturligvis var ikke Oline istand til at tie
med sin Misfornøielse over Saken, især når hun blev usams med sin
Husbond om et eller andet tok hun på sin melede Måte Ordet og var
utsøkt spydig: Jaja jeg vet nu ikke hvorledes at Loven han er blit
angående Sodomas Synder, men jeg går frem efter Guds egne Ord, så
enfoldig er jeg!

å Aksel var lei og kjei av hele sin Husholderske og ønsket hende langt
væk! Og nu kom Våren igjen, han måtte gjøre Onnen mo alene; så kom
Høiingen og han blev rent oprådd. Det var Utsigterne. Hans Brorkone på
Breidablik hadde skrevet hjem til Helgeland for ham og prøvet at opdrive
en ordentlig Kvindfolkhjælp til ham, men det var ikke lyktes hende
endda. Og i ethvert Tilfælde måtte han da betale Reisepenger.

Nei det var et ondt og skarvagtig Værk av Barbro at det lille Barnet kom
væk og at hun selv strøk av! I to Vintrer og en Sommer hadde han nu
været nødt til at hjælpe sig med Oline, og det så ut til at vare
længer. Tok Barbro sig nær av det, Skarnet? Han hadde talt nogen Ord med
hende nede i Bygden en Dag i Vinter, men ikke en Tåre hadde banet sig
langsomt Vei ned fra hendes Øine og frosset fast på hendes Kind. --
Hvor du har gjort av Ringene som jeg gav dig? spurte han. -- Ringene? sa
hun. -- Ja Ringene? -- Dem har jeg ikke længer. -- Nå, du har dem ikke
længer. -- Det blev jo forbi mellem os, sa hun, så kunde jeg ikke gå
med Ringene mere. Det bruker ingen at gjøre når at det blir forbi
mellem dem. -- Jeg har bare Mot at vite hvor du har gjort av dem? --
Vilde du ha tat dem igjen? spurte hun. Jeg mente ikke jeg skulde gjøre
dig så simpel. -- Aksel betænkte sig litt og sa: Jeg kunde ha forskyldt
dig for dem. Du skulde ikke ha gjort det for ingenting!

Men neida, Barbro hadde skilt sig med Ringene og gav ham ikke engang
Høve til at få en Guldring og en Sølvring for en rimelig Utgift.

Men forresten så var ikke Barbro rå og ulikelig allikevel, det var hun
ikke. Hun hadde et langt Forklæde med Sæler og Krus, og det stod op en
hvit Strimmel om Halsen hendes, det var pent. Folk snakket på at hun
alt hadde fåt sig en Gut nede i Bygden til at være Kjærest med, men det
var kanske bare Sladder, Lensmandsfruen holdt hende ialfald godt i Age
og slap hende ikke det Spor ut på Juledansen iår.

Ja den Lensmandsfruen passet i Sandhet godt på: mens Aksel stod der på
Veien og talte med sin fordums Taus om to Ringer kom Fruen pludselig
midt iblandt dem og sa: Skulde ikke du på Kramboden for mig, Barbro? --
Barbro avsted. Fruen vendte sig til Aksel og sa: Du har vel ikke et
eller andet Slagt at sælge mig? -- Hm! svarte Aksel bare og hilste.

Det var jo netop Lensmandsfruen som hadde skrytt ham op i Høst engang,
at han var en utmærket Kar og en av de mest utmærkede Karer, det kunde
vel fortjene en Villighet igjen. Aksel kjendte den folkelige
Fremgangsmåte fra før i Tiden med de Store, med Øvrigheten, det hadde
da også straks foresvævet ham noget om et Slagt, en Fors Okse som han
kunde ofre. Men så gik Dagene og Høsten gik og Måned efter Måned, og
han sparte Oksen. Det syntes ikke at skulle ske noget galt om han
beholdt den heller, han vilde ialfald være så meget fattigere hvis han
gav den bort, og det var en Rugg av en Okse.

Hm. Goddag! Nei, sa Aksel og rystet på Hodet at Slagt hadde han ikke.
-- Det var som Fruen stod der og gjættet hans inderste Tanker, hun sa:
Jeg har hørt at du har en Okse? -- Ja det har jeg, svarte Aksel. -- Skal
du ha den? -- Ja jeg skal ha han. -- Nå, sa Lensmandsfruen, og du har
ikke en Væder? -- Nei ikke nu. Det er nu så at jeg har ikke sat på
flere Dyr end jeg skal føde frem. -- Jaja så var det ikke mere, nikket
Fruen og gik.

Aksel kjørte videre hjemover, men han kom til at tænke nærmere over
denne Samtale og frygtet for at han kanske hadde båret sig galt ad.
Lensmandsfruen hadde været et vigtig Vidne engang, med ham og imot ham,
men et vigtig Vidne. Det var gåt endel ut over ham, men han var ialfald
blit utfriet av en tung og uhyggelig Affære med et Barnelik i Skogen
sin. Han fik kanske allikevel ofre en Væder.

Mærkelig forresten, denne Tanke hadde en fjærn Sammenhæng med Barbro:
når han kom med en Væder til hendes Matmor måtte vel Barbro få et
visst Indtryk av ham.

Men Dagene gik igjen og det skedde intet galt fordi Dagene gik. Da han
atter kjørte ned i Bygden tok han ingen Væder med, det gjorde han ikke;
men i siste Øieblik tok han med et Lam. Det var forresten et stort Lam,
så det var intet usselt Dyr, og da han kom med det sa han: Nei Vædrene
de er så seige i Kjøtet, jeg vilde heller gi Dokker noget som godt var!
-- Men Lensmandsfruen vilde ikke høre Tale om nogen Gave: Si hvad du
skal ha for Marken, sa hun. Den greie Dame, nei Tak hun mottok ikke
Gaver av Folk! Det endte sandelig med at Aksel fik Lammet godt betalt.

Barbro traf han ikke. Nei Lensmandsfruen hadde vel set ham komme og
hadde fåt hende avveien. Og Lykke på Reisen, Barbro hadde snytt ham
for Kvindfolkhjælpen i halvandet år!




IX


Det skedde noget meget uventet og meget betydningsfuldt om Våren:
Driften skulde atter åpnes i Kobbergruverne, Geissler hadde solgt sit
Fjæld. Var det utrolige hændt? å Geissler var nu en uutgrundelig Herre,
han kunde handle eller late være, ryste på Hodet til Nei eller nikke
til Ja. Han kunde få en Bygd til at smile igjen.

Så hadde vel Samvittigheten slåt ham, han vilde ikke længer straffe
sit gamle Lensmandsdistrikt med hjemmeavlet Grøtmel og Pengemangel?
Eller hadde han fåt sin Kvart Million? Men kanske var det så at
Geissler selv begyndte at trænge Penger og måtte late Fjældet gå for
det han kunde få? Fem og tyve eller femti Tusen er jo også Skillinger.
Det rygtedes forresten at det var hans ældste Søn som hadde sluttet
Handelen på Farns Vegne.

Men Driften blev ialfald gjenoptat, den samme Ingeniør kom igjen med
adskillig Mandskap og det samme Arbeide begyndte. Det samme Arbeide ja,
men på en helt anden Måte end før, en bakvendt Måte.

Alt skulde synes så greit: Svenskerne kom med Folk og Dynamit og
Penger, hvad var så iveien? Og endog Aronsen kom igjen, Handelsmand
Aronsen, som absolut vilde kjøpe Storborg tilbake. -- Nei, sa Eleseus,
jeg sælger ikke. -- Dokker sælger vel hvis at Dokker får Penger nok? --
Nei. --

Nei det vilde ikke Eleseus, sælge Storborg. Saken var at Stillingen som
Handelsmand i Marken ikke længer forekom ham så elendig, han hadde en
fin Veranda med kulørte Glasruter, han hadde en Fuldmægtig til at gjøre
Arbeidet for sig, selv kunde han ligge på Reiser. å at reise, på
første Plass, med fine Folk! Om han engang kunde komme sig helt til
Amerika, det hadde han ofte tænkt på. Bare disse Forretningsturer til
Byerne sørpå for at åpne Forbindelser var noget han kunde leve længe
på hver Gang. Ikke så at han slog sig løs og reiste med eget Dampskib
og tullet med Orgier. Han og Orgier! Han var i Grunden mærkelig, aldrig
brydde han sig om Piker mere, han hadde forlatt dem, tapt Interessen for
dem. Nei men naturligvis var han Markgrevens Søn og reiste på første
Plass og kjøpte mange Varer. Selv kom han jo hjem fra sine Utflugter
litt finere og større for hver Gang, sist kom han hjem med Galoscher på
Føtterne. Går du med to Par Sko? sa de til ham. Ja jeg har Fotfrost, sa
Eleseus. Og da hadde de Medynk med hans Fotfrost.

Lykkelige Dager, Herreliv og Lediggang! Nei han vilde ikke sælge
Storborg. Skulde han tilbake til den lille By igjen og stå i den lille
Bondehandel igjen og ikke ha en Fuldmægtig under sig! Forresten så
agtet han fra nu av at drive en uhyre Virksomhet på Storborg,
Svenskerne var atter kommet tilbake og vilde oversvømme Marken med
Penger, han vilde være en Tull om han solgte. Aronsen måtte hver Gang
gå sin Vei med Avslag, mere og mere forfærdet over sin Dumhet at han
hadde forlatt Marken.

å men Aronsen kunde ha holdt Måte med sin Selvplage og likeens kunde
Eleseus ha modereret sine store Forventninger; men fremfor alt skulde
Marken og Bygden ha hat mindre Håp og ikke gåt og smilet og gnidd sig
i Hænderne som Englene gjør fordi de er salige, det skulde Marken og
Bygden så langtfra ha gjort, for nu blev Skuffelsen voldsom. Skulde man
tro det: Gruvearbeidet begyndte rigtig nok, men på den motsatte Ende av
Fjældet, to Mil borte, på Sørenden av Geisslers Fjæld, langt ind i et
andet Bygdelag, et uvedkommende Bygdelag. Derfra skulde så Arbeidet
langsomt æte sig nordover til det første Kobberfjæld, til Isaks
Kobberfjæld, og bli til Velsignelse for Marken og Bygden. Det vilde vel
i bedste Tilfælde ta mange år, ta Menneskealdre.

Det kom som den værste Dynamitsprængning, med Sanseløshet og Dott i
Ørene. Bygdens Folk sank ned i Sorg. Nogen skyldte på Geissler, at
denne Satans Geissler atter hadde gjort dem et Puss, andre krøp sammen
til et Møte og sendte en ny Deputation av betrodde Mænd ut, denne Gang
til Gruveselskapet, til Ingeniøren. Det førte til intet, Ingeniøren
forklarte at han måtte begynde Arbeidet på Sørsiden fordi det var like
ved Havet, det trængtes ikke Luftbane, det blev næsten ingen Transport.
Nei Arbeidet måtte begynde på Sørsiden. Færdig med det.

Da reiste Aronsen øieblikkelig over til det nye Arbeidsfelt, den nye
Guldmark. Han vilde endog ta Fuldmægtig Andresen med sig: Hvad skal du
gå her i Ødemarken for? sa han. Det er langt likere for dig at bli med
mig! -- Men Fuldmægtig Andresen vilde ikke forlate Marken, det var
uforståelig, men det var som noget bandt ham til Marken, han syntes at
trives her, han var grodd fast her. Det måtte være Andresen som hadde
forandret sig, Marken var det ikke. Her var Folk og Forhold akkurat som
før: Bergværksdriften var bøiet bort fra disse Trakter, men ingen Markbo
hadde mistet Hodet for det, de hadde Jordbruket, de hadde sin Avling og
sine Dyr. Det var ikke så meget med Penger nei, men det var med alle
Livets Nødvendigheter, med absolut alle. Det gjorde ikke engang Eleseus
fortvilet at Pengeflommen gik ham forbi, det værste var jo at han i sin
første Rus hadde kjøpt ind en Mængde usælgelige Varer, men de fik
foreløpig ligge der, de staset op og tjente til Honnør for Kramboden.

Markboen tapte ikke Hodet. Han fandt ikke Luften usund for sig, han
hadde Publikum nok til sine nye Klær, han savnet ikke Diamanter, Vin
kjendte han fra Bryllupet i Kana. Markboen gjorde sig ikke ondt av de
Herligheter han ikke fik: Kunst, Aviser, Luksus, Politik var værd
nøiagtig det som Menneskene vilde betale for det, ikke mere; Markens
Grøde derimot den måtte skaffes til hvilkensomhelst Pris, den var
Altings Ophav, den eneste Kilde. Markboens Liv øde og sørgelig? Ho,
mindst av alt! Han hadde sine høiere Magter, sine Drømme, sine
Forelskelser, sin rike Overtro. Sivert går en Kvæld op efter Elven og
stanser med ett: nede på Vandet ligger to Græsænder, Han og Hun. De har
opdaget ham, de har set Mennesket og blir ængstelige, den ene av dem
sier noget, en kort Lyd, en Melodi i tre Toner, den anden svarer
likelydende. I samme Nu letter de, spinder som to Småhjul et Stenkast
opad Elven og slår sig atter ned. Da sier den ene noget igjen og den
anden svarer, det er det samme Sprog som første Gang, men så frelst at
det er en liten Salighet: _det er stemt to Oktaver høiere_! Sivert står
og ser på Fuglene, ser forbi dem og langt ind i Drømmen. En Lyd hadde
seilet igjennem ham, en Sødme, han stod tilbake med en tynd og fin
Erindring om noget vildt og deilig, noget tidligere oplevet, men
utslettet. Han går hjem i Stilhet, taler ikke om det, skvaldrer ikke om
det, det var ulikt jordiske Ord. Det var Sivert på Sellanrå, han gik
ung og almindelig ut en Kvæld og oplevet dette.

Det var ikke hans eneste Æventyr, han hadde andre. Men han hadde også
det Æventyr at Jensine forlot Sellanrå. Det skapte megen Ugreie i
Siverts Sindsliv.

Jo det blev til det at hun reiste, hun vilde det selv. å Jensine var
ikke den første den bedste, det skulde ingen si! Sivert hadde engang
bydd til at ville kjøre hende hjem igjen, ved den Leilighet hadde hun
desværre grått, senere angret hun sin Gråt og viste at hun angret den,
hun sa op Tjenesten. Javel, grei Adfærd.

Og intet kunde komme Inger på Sellanrå mere tilpas end at hun reiste,
Inger var begyndt at bli utilfreds med sin Taus. Mærkelig var det, hun
hadde intet at utsætte på hende, men hun syntes at se hende med
Overvindelse, at bare såvidt tåle hende på Gården. Det hang vel
sammen med Ingers Sindstilstand: hun hadde været tung og religiøs i hele
Vinter og kom ikke over det. Vil du reise? Jaja, sa Inger. -- Det var en
Velsignelse, en Opfyldelse av natlige Bønner. De var nu to voksne
Kvindfolk allikevel på Gården, hvad skulde så denne smældfriske og
giftefærdige Jensine her? Inger så med Uvilje på denne Giftefærdighet
og tænkte vel som så: Akkurat som jeg selv var engang!

Hendes store Religiøsitet fortok sig ikke. Hun var så lite lastefuld av
sig, hun hadde smakt, javel nippet, hun agtet ikke at drive på med
dette ut gjennem Alderdommen, ikke Tale om, Inger avviste denne Tanke
med Rædsel. Gruvedriften og alle Arbeiderne blev borte -- å Gud, intet
var bedre! Dyden var ikke bare utholdelig, den var nødvendig, et
nødvendig Gode, en Nåde.

Men Verden var gal. Se, nu gik Leopoldine her, lille Leopoldine, et Frø,
et lite Barn, hun gik her dørgende fuld av Sundhet og Synd; fik hun en
Arm om Livet så vilde hun segne ned, fy! Hun var begyndt at få Finner
i Ansigtet, det tydet allerede på Vildskap i Blodet, å Morn husket
det, at da begyndte Vildskapen i Blodet. Morn fordømte ikke sin Datter
for disse Finner i Ansigtet, men hun vilde ha en Ende på dem,
Leopoldine skulde holde op med dem. Hvad kom også denne Fuldmægtig
Andresen op til Sellanrå for om Søndagene og sat og pratet om Jordbruk
med Isak? Indbildte de to Mandfolk sig at lille Leopoldine ingenting
forstod? å Ungdommen var gal før i Tiden, for tredive, firti år siden,
men nu var den værre.

Hvad det nu kan være med det, sa Isak da de talte herom; men nu er
Våren her og Jensine hun er reist og hvem skal vi ha i Sommerarbeidet?
-- Ho Leopoldine og jeg skal rake, sa Inger. Ja jeg skal heller rake Nat
og Dag! sa hun ophidset og gråtfærdig. -- Isak forstod ikke dette
hæftige Utbrudd, men han hadde sine egne Meninger, så gik han bort i
Skogkanten med Hakke og Spet og begyndte at arbeide med en Sten. Nei
sandelig, Isak forstod ikke at Tausen Jensine reiste bort, hun var en
dygtig Pike. Han forstod i det hele tat bare det mest likefremme,
Arbeidet, lovlige og naturlige Gjærninger. Han var rund og mægtig i
Overkroppen, ingen var mindre astral, han åt som en Kar og hadde godt
av det, derfor kom han meget sjælden ut av Likevægt.

Det var nu denne Stenen. Det var mange flere Stener, men her var nu en
til at begynde med. Isak forutser den Dag da han må bygge en liten Stue
her, et lite Hjem for sig og Inger, han vil passe på at rydde litt på
Tomten mens Sivert er nede på Storborg, ellers må han bare gi Sønnen
Forklaring og det vil han undgå. Naturligvis kommer den Dag da Sivert
trænger alle Husene på Gården for sig selv, så må Forældrene ha en
Stue. I Grunden så blev det jo aldrig Slut med Byggingen på Sellanrå,
det store Foderhus ovenpå Stenfjøset var heller ikke reist endnu. Men
Stokker og Bord lå færdige.

Nu var det denne Stenen. Den så ikke videre stor ut ovenpå Jorden, men
den rørte sig ikke for Slag, så det måtte vel allikevel være en Rugg.
Isak grôv omkring den og prøvet med Spetet, den rørte sig ikke. Han grôv
mere og prøvet igjen -- nei. Så måtte Isak hjem efter Spade for at få
Fylden væk, han grôv igjen og prøvet -- nei. Det var da svært til Kar!
tænkte vel Isak i sin Tålsomhet om Stenen. Han grôv nu en god Stund,
Stenen blev bare videre og videre nede i Jorden og han fik ikke
ordentlig Tak på den. Det skulde nu være ærgerlig hvis han blev nødt
til at skyte den. Så vilde Slagene på Boret høres og tilkalde alle
Husets Folk. Han grôv. Han måtte avsted efter en Vogstang og prøvet den
-- nei. Han grôv igjen. Isak begyndte nok at bli litt ærtet av Stenen,
han rynket Brynene og så på den som om han just var kommet for at ha
en Smule Opsigt med Stenene her, og specielt denne Stenen var meget dum.
Han kritiserte den, den var så rund og idiotisk, den var ikke til at
få Tak på, ja det var ikke frit for at han syntes den var galt skapt.
Skyte den? Ikke Tale om at koste Krudt på den. Og skulde han opgi den,
skulde han vise nogen Slags Frygt for at Stenen vilde få Overtaket?

Han grôv. Han møiddest dygtig, det gjorde han, men hvor var Frygten?
Endelig fik han Snuten av Vogstangen ned og prøvet den -- Stenen rørte
sig ikke. Faglig var det intet at utsætte på hans Tak, men det virket
ikke. Hvad var dette, hadde han ikke brutt op Stener før? Var han blit
gammel? Pussig, hehe. Latterlig. Han hadde rigtignok nylig mærket Tegn
til avtakende Styrke, det vil si han hadde ikke mærket det og hadde ikke
brydd sig om det, det var Indbildning. Og nu går han på Stenen igjen
fuldkommen villig til at ta den.

å det var ingenlunde Småtterier når Isak la sig på en Vogstang og
gjorde sig tung. Nu ligger han der og heiser og heiser, kyklopisk og
overordentlig, med en Overkrop som syntes at gå til Knærne. Det var en
viss Pomp og Pragt over ham, hans Ækvator var utrolig.

Men Stenen rørte sig ikke.

Det var ingen Råd med det, han fik grave mere. Skyte Stenen? Ti stille.
Nei men han fik grave mere. Han blev meget ivrig, Stenen skulde op! Det
kunde ikke sies at være noget perverst i dette fra Isaks Side, det var
gammel Jordbryterkjærlighet, men aldeles uten Ømhet. Det så naragtig
ut, først så stimlet han likesom sammen om Stenen fra alle Kanter før
han slog ned på den, så grôv han omkring dens Sider og famlet på den
og øste Jorden op med de bare Hænder, det gjorde han. Men intet av dette
var Kjærtegn. Han var varm, men varm av Idighet.

Om han nu prøvet Vogstangen igjen? Han stak den ned der hvor han hadde
mest Von -- nei. Det var da en aparte Trods og Påståelighet hos en
Sten! Men det syntes at gå, Isak prøvet igjen og har Håp, Jordbryteren
hadde på Følelsen at Stenen ikke længer var uovervindelig. Så glap
Vogstangen og kastet Isak til Jorden. Fan! sa han. Det undslap ham. Hans
Lue hadde i det samme fåt et Skubb og var blit hængende på Siden, han
så røverisk ut, spansk ut. Så spyttet han.

Der kommer Inger. -- Nei nu må du komme og få dig Mat, Isak! sier hun
aldeles god og snil. -- Ja, svarer han, men han vil ikke ha hende
nærmere og vil ikke ha nogen Prat. å den Inger, hun skjønte ingen Ting,
hun kom: Hvad du har tænkt ut nu? spør hun for at gjøre ham blid med at
han næsten daglig tænkte ut noget storartet. -- Men Isak er så morsk,
frygtelig morsk, han svarer: Nei det vet jeg ikke! -- Og Inger på sin
Side så tåpelig, uf, hun spør og snakker mere til ham og går ikke. --
Efterdi du har set det, sier han, så vil jeg ha op denne Stenen! --
Nå, vil du ha han op? -- Ja. -- Jeg kan vel ikke hjælpe dig? spør hun.
-- Isak ryster på Hodet. Men det var ialfald et pent Træk av Inger at
ville hjælpe ham og han kunde ikke længer bite hende fra sig: Dersom at
du kan bie ørlite! sa han og løp hjem efter Slægge og Sæt.

Kunde han få gjort Stenen litt ru ved at slå av den en Flis på det
rette Sted vilde Vogstangen få bedre Tak. Inger holder Sæthammeren og
Isak slår. Slår, slår. Jo det lykkes, en Flis brister av. -- Ja nu
skal du ha Tak for Hjælpen, sier Isak. Og du skal ikke vør mig med Maten
for som først, jeg vil ha op denne Stenen!

Men Inger går ikke. Og i Grunden liker Isak godt at hun står og ser
på ham under Arbeidet, det er noget han har likt helt fra unge Dager.
Og se, han får et velsignet Fæste for Vogstangen og veier op -- Stenen
rører sig! -- Han rører sig! sier Inger. -- Du aper vel ikke? spør Isak.
-- Aper jeg! Han rører sig!

Så langt var han kommet, den lettet sig såvidt, for Pokker, han hadde
vundet Stenen for Saken, det blev Samarbeide mellem dem. Isak heiser og
husker på Stangen og Stenen rører sig, men heller ikke mere. Han driver
på en Stund til, det blir til ingenting. Han forstår med ett at det
ikke bare er et Spørsmål om Kropstyngde fra hans Side, han har ikke
længer Kræfterne fra fordum, det er Tingen, han har mistet den seige
Svai i Legemet. Kropstyngde? Det var ingen Sak at lægge sig på og bryte
den svære Stang. Han var blit vekere var han, slik så det ut. Dette
fylder den tålsomme Mand med Bitterhet; hadde endda ikke Inger ståt og
set på det!

Pludselig opgir han Vogstangen og griper Slæggen. Det var Sinnet som tok
ham, han er i Stemning til at gå voldsomt tilværks. Se, han har
fremdeles Luen på ene Øret og er røverisk, nu vandrer han vældig og
truende rundt Stenen for likesom at sætte sig selv i det rette Lys til
den, ho, han synes at ville efterlate denne Sten som en Ruin imot før.
Hvorfor skulde han ikke gjøre det? En Sten man hater til Døden er det
bare en Formalitet at knuse. Og om Stenen gjorde Motstand, om den ikke
lot sig knuse? Den skulde få se hvem som blev den Overlevende av dem!

Men så sier Inger aldeles litt frygtsomt igjen, for hun skjønner vel
hvad som gjærer i Manden; hun sier: End om vi begge to lægger os på
Tømmerstokken? og med Tømmerstokken mente hun Vogstangen. -- Nei! roper
Isak rasende. Men efter et Øiebliks Omtanke sier han: Jaja -- eftersom
at du er her endda, men jeg forstår ikke hvorfor du ikke går hjem. Lat
os prøve!

Og så får de Stenen på Kant. Det lykkes. Puh! sier Isak.

Men nu åpenbarer sig for deres Øine noget uventet: Undersiden av Stenen
er en Flate, umåtelig vid, vakkert skåret, jævn, slet som et Gulv.
Stenen er bare den ene Halvdel av en Sten, den anden Halvdel er nok et
Sted i Nærheten. Isak kjendte godt til at to Halvdeler av samme Sten
kunde ha forskjellig Leie i Jorden, det var vel Tælen som gjennem lange
Tidsrum har fjærnet dem fra hverandre; men hele Fundet forundrer og
glæder ham, det er en Gagnsten av bedste Slag, en Dørhelle. En større
Pengesum vilde langtfra ha fyldt Markboens Hjærte med så megen
Tilfredshet. En fin Dørhelle! sier han stolt. -- Inger utbryter i god
Tro: Jeg forstår ikke hvorledes du kunde vite det! -- Hm! sa Isak,
trodde du jeg grôv her i Jorden for ingenting!

De går hjem sammen, Isak snyter sig til en ufortjent Beundring, den
smaker ikke meget forskjellig fra den fortjente. Han lægger ut om at han
har været på Jagt efter en ordentlig Dørhelle i al den Tid, nu hadde
han fundet den. Fra nu av var det heller intet mistænkelig ved hans
Arbeide på Tomten, han kunde rote så meget han vilde der under Påskud
av at lete efter den anden Halvpart av Dørhellen. Da Sivert kom hjem fik
han endog ham til at hjælpe sig.

Men når det var slik fat at han ikke længer kunde gå ut alene og bryte
en Sten op av Jorden så hadde meget forandret sig, det så farlig ut,
det hastet med Tomten. Alderen hadde indhentet Isak, han begyndte at
modnes for Kårstuen. Den Triumf han hadde tilvendt sig da han fandt
Dørhellen smuldret for ham i Dagenes Løp, den var uægte og uvarig. Isak
kom til at lute når han gik.

Var det ikke så at han engang i sit Liv kunde bli opmærksom og
spilvaken når nogen sa Sten til ham og sa Grøft til ham? Det var ingen
Tid siden, bare nogen år. Og da måtte jo den som så skjevt til en
tørlagt Myr helst agte sig for ham. Nu begyndte han så småt at ta alt
slikt med mere Ro, åja Herregud! Intet var som før, hele Marken var
forandret, denne brede Telegrafvei gjennem Skogen var ikke før, Bergene
oppe ved Vandet var ikke skutt sønder og sammen før. Og Menneskene? Sa
de Freden! når de kom og Bliv i Freden! når de gik? De nikket bare, og
ikke engang nikket.

Men så var det jo heller intet Sellanrå før, det var bare en
Torvgamme; men hvad var det nu? Og så var det heller ingen Markgreve
før.

Ja men hvad var Markgreven nu! Bare en sørgelig og visnet Menneskemand.
Hvad nyttet det at æte og ha gode Tarmer når det ikke længer blev
Kræfter av det? Det var Sivert som hadde Kræfterne nu, og Gudskelov for
at Sivert hadde dem; men tænk, om også Isak selv hadde hat dem! Hvad
skulde det være godt for at hans Hjul begyndte at sagtne? Han hadde
virket som en Kar, hans Ryg hadde utholdt Lastdyrets Bører, herefter
skulde han vise Utholdenhet i at hvile den på en Krak.

Isak er misfornøid, Isak er tungsindt.

Her ligger nu en gammel Sydvest og rotner på Bakken. Det er Stormen som
har ført den hit i Skogkanten, eller kanske det er Smågutterne engang
da de var små. Den ligger her år efter år og rotner mere og mere, men
det var engang en ny Sydvest og var gul over det hele. Isak husker da
han kom hjem med den fra Handelsmanden og Inger sa det var en pen
Sydvest. Et Par år efter gik han til Maleren nede i Bygden og fik
sværtet Sydvesten blank og sort og fik malet grøn Skjærm på den. Da han
kom hjem nu syntes Inger det var en penere Sydvest end nogen Gang. Inger
syntes altid det var bra altsammen, å det var en god Tid, han hugget
Favnved og Inger så på, det var hans bedste Tid. Og når Mars og April
kom så blev han og Inger gale efter hverandre, akkurat som Fugler og
Dyr i Skogen, og når Mai kom så sådde han Kornet og satte Poteten og
trivedes Døgnet rundt. Det var Arbeide og Søvn, Kjærlighet og Drømmeri,
han var som den første Storoksen, og den var et Vidunder, stor og blank
som en Konge når den kom. Men det er ikke en slik Mai mere nu om
årene. Findes ikke.

I nogen Dager var Isak meget nedtrykt. Det var mørke Dager. Han kjendte
hverken Lyst eller Kræfter i sig til at ta fat på Foderhuset, det fik
bli Siverts Sak engang; det som det nu galdt om var Kårstuen. I Længden
kunde han ikke skjule for Sivert at det var en Tomt han ryddet her i
Skogkanten, og en Dag så åpenbaret han det: Der er en god Sten dersom
at vi skulde mure noget, sa han. Og der er en god Sten til, sa han. --
Sivert forandret ikke en Mine, men svarte: Rene Syllstener! -- Nei hvad
du mener om det, sier Farn: så længe har vi nu rotet omkring efter den
andre Dørhellen at det kunde bli en skarve Tomt her? Men jeg vet ikke.
-- Det skulde vel ikke være uvennes til Tomt her! svarer Sivert og
kaster Øinene utover Plassen. -- Nå, mener du det. For det kunde nu
gjærne stå en liten Stue her som vi kunde hyse Folk i om her kom nogen.
-- Ja. -- Det måtte vel være Stue og Kammers? Du så hvorledes at det
var da de svenske Herrerne kom hit sist, og nu har vi ingen Nybygning
til dem. Men hvad du tror: det måtte vel være et lite Kjøkken også om
de skulde ville koke? -- De kan jo ikke være snoft fri for et lite
Kjøkken og gjøre os til Spot, vet jeg, sa Sivert. -- Nå, mener du
det. --

Farn tidde. Men den Sivert var en forunderlig Gut til at skjønne og få
fort ind i Hodet hvad som trængtes til en Stue for svenske Herrer,
aldrig så spurte han et Spørsmål engang, men han sa: Var du som jeg
så satte du en liten Skjå i Nordvæggen. Det er godt for dem at ha en
Skjå om de skulde ville hænge op våte Klær. -- Farn griper straks til:
Du sier noget! --

De tier begge og arbeider med Stener. Om en Stund sier Farn: Ja han
Eleseus var ikke hjemkommen, nei? -- Sivert svarer undvikende: Han
kommer nu snart. --

Det var nu dette med Eleseus, han var så opsat på at ligge borte,
ligge på Reise. Kunde han ikke skrive efter Varer istedet for at stå
på Stedet og kjøpe dem? Han fik dem så meget billigere, javel; men
hvormeget kostet Reiserne? Han var så sælsom i Tankegangen. Og hvad
skulde han med mere Bomuldstøi og forskjellige Silkebånd til Dåpsluer
og sorte og hvite Halmhatter og lange Tobakspiper? Ingen Markbo kjøpte
slikt og Kunderne fra Bygden de kom bare op til Storborg hver Gang de
var fri for Penger. Eleseus var dygtig nok på sin Vis, å man skulde se
ham skrive på Papir eller notere op et Regnestykke med Kridt! Jeg
måtte ha hat dit Hode! sa Menneskene til ham da. Alt dette var rigtig
nok, men han satte formeget ut. Disse Bygdefolk betalte jo aldrig sin
Skyld og endog slike Stakkarer som Brede Olsen var kommet til Storborg i
Vinter og hadde fåt Bomuldstøi og Kaffe og Sirup og Parafin på Kredit.

Isak har jo alt nu lagt ut store Penger for Eleseus og hans Handel og
hans Reiser, han har ikke så overlag meget igjen av Rikdommen for
Kobberfjældet, og hvad siden? -- Hvorledes tror du det går med han
Eleseus? spør Isak pludselig. -- Går? spør Sivert tilbake for at vinde
Tid. -- Det ser ikke ut for at gå. -- Han har god Tro på det selv. --
Nå, har du snakket med ham om det? -- Nei. Han Andresen sa det. -- Farn
tænker på det og ryster på Hodet: Nei det går nok ikke! sier han. Men
det er Synd i han Eleseus!

Og mere og mere mørk blir Farn, han var ikke for lys til Sinds før.

Da skinner Sivert frem med en Nyhet: Her kommer nu flere Folk i Marken.
-- Hvorledes? -- To Nybyggere til. De har kjøpt opimot os. -- Isak blir
stående med Spetet i Hånden, det var en stor Nyhet og en god Nyhet, en
av de bedste: Så blir vi ti i Marken, sier han. Isak får nærmere Rede
på hvor de nye Mænd har kjøpt, han har hele Markens Geografi i Hodet og
nikker: Ja det har de gjort Ret i, der er godt med Vedskog, der er også
en og anden Tømmerfuru. Jorden hælder mot Sydøst.

Men så fik jo ingenting Bugt med Nybyggerne, her kom nye Folk.
Bergværksdriften ophørte, men det blev bare til Gagn for Jordbruket, det
var ikke sandt at Marken lå og døde, tværtimot, den begyndte at yre av
Liv, to nye Mænd til, fire Hænder til, Aker, Eng og Hjem. å de grønne
Småvidder inde i en Skog, Hytten og Kilden, Børn og Dyr! Det duver Korn
på Myrene hvor før stod Kjærringrok, det nikker Blåklokker på
Rabbene, det flammer Solgule i Tiriltungen bortenfor Husene. Og der går
Menneskene og snakker og tænker og er sammen med Himmel og Jord.

Her står nu første Mand i Marken. Han kom gående tilknæs i Myrer og
Lyng, han fandt en Li og bosatte sig der. Andre kom efter ham, de
trampet en Sti i den øde Almenning, atter andre kom, Stien blev Vei, nu
kjørte de med Kjærre på den. Isak må føle sig tilfreds, et Ryk må gå
gjennem ham av Stolthet: han var Grundlæggeren av denne Bygd, han er
Markgreven.

Jaja, vi kan ikke gå og rote på denne Tomten hele Tiden dersom at vi
skal få op Foderhuset iår, sa han.

Det sa han vel i pludselig lyst Lune, i nyt Mot på Livet.




X


Det går et Kvindfolk opover Marken. Det falder en jævn Sommerregn, hun
blir våt, men det bryr hun sig ikke om, hun har andet at tænke på, hun
er spændt -- det er Barbro og ingen anden, Barbro hans Brede. Javist er
hun spændt: hun vet ikke hvorledes Æventyret vil ende, men hun er kommet
bort fra Lensmandens og har forlatt Bygden. Slik er det.

Hun går utenom alle Nybygg opover Marken fordi hun vil undgå
Mennesker; enhver vilde jo forstå hvor hun agter sig hen da hun bærer
en Bør med Klær på Ryggen. Javel hun agter sig til Måneland og vil
være der igjen.

Nu har hun tjent i ti Måneder hos Lensmandens, og det er ingen kort Tid
utregnet i Dager og Nætter, men det er en Evighet utregnet i Tvang og
Længsler. I Begyndelsen gik det rigtig godt, Fru Heyerdahl var så
omhyggelig for hende og gav hende Forklær og staset hende op, det var en
Lyst at bli sendt Ærend til Kramboden med så pene Klær på. Barbro
hadde jo engang været Barn her i Bygden, hun kjendte alle Folk fra hun
lekte her, gik på Skolen her, kysset Gutterne her og spillet
forskjellige Spil med Stener og Skjæl. Det gik godt et Par Måneder. Men
så blev Fru Heyerdahl endda mere omhyggelig og da Julemoroerne begyndte
blev Fru Heyerdahl stræng. Hvad skulde nu det være til uten for at
ødelægge det gode Forhold! Barbro vilde ikke ha holdt det ut dersom ikke
visse Nattetimer hadde været hendes egne: fra Klokken to til seks om
Morgningen kunde hun være nogenlunde tryg, og hun fik sig mangen
stjålen Fornøielse i de Timer. Hvad Slags Pike var så Kokka som ikke
mældte hende? En almindelig Pike av denne Verden: Kokka var selv uloves
ute. De skiftet på til Vaktholdet.

Det tok også lang Tid før det blev opdaget. Barbro var ingenlunde så
letsindig at det stod skrevet utenpå hende, nogen Slags Fordærvelse var
det umulig at tillægge dette Menneske. Fordærvelse? Hun gjorde den
Motstand hun skulde. Når Gutterne bad hende til Juledans sa hun Nei en
Gang, to Ganger, men den tredje Gang svarte hun: Jeg skal prøve at komme
fra to til seks! Se, slik svarer et skikkelig Kvindfolk og gjør sig ikke
værre end hun er og staser ikke med Frækhet. Hun var en Tjenestepike,
hun tjente Tiden lang og visste ikke om anden Moro end Flokseriet. Det
var også alt hun begjærte. Lensmandsfruen kom og gav hende Foredrag og
lånte hende Bøker -- den Narrehætte! Barbro som hadde levet i Bergen og
læst Aviser og været i Teatret! Hun var intet Gudsord fra Ødemarken.

Men Lensmandsfruen måtte ha fåt Mistanke, hun står en Morgen Klokken
tre foran Pikernes Dør og kalder: Barbro! -- Ja, svarer Kokka. -- Nei er
ikke Barbro der? Luk op! -- Kokka åpner Døren og gir den Forklaring hun
skal: at Barbro, nei hun måtte nødvendig rænde hjem som snarest. --
Hjem, som snarest? Klokken er tre om Natten, sier Fruen og utvikler
dette nærmere. Om Morgningen blev det stort Forhør, Brede blev tilkaldt
og Fruen spurte: Var Barbro hjemme hos dere Klokken tre i Nat? -- Brede
er uforberedt, men svarer Ja. Jo Klokken tre? I Nat? Vi blev endda
sittende så længe fordi det var noget vi skulde snakke om, svarer
Barbros Far. -- Lensmandsfruen kundgjør høitidelig: Barbro går ikke
mere ut om Nætterne! -- Neinei, svarer Brede. -- Ikke så længe hun er
her i Huset. -- Nei. Ja der hører du, Barbro, jeg sa det til dig! sier
Farn. -- Du kan gå til dine Forældre om Formiddagen nu og da! bestemmer
Fruen.

Men den årvake Lensmandsfruen var vel allikevel ikke blit helt kvit sin
Mistanke, hun ventet en Ukes Tid og tok Stikprøve igjen ved Firetiden en
Morgen: Barbro! kaldte hun. -- å men dennegang var Kokka ute og Barbro
hjemme, Pikerummet var altså fuldt av Uskyldighet. Fruen måtte
skyndsomt finde på noget: Tok du ind Vasken igåraftes? -- Ja. -- Det
var godt, for det begynder at blåse så ute. Godnat!

Det var forresten brydsomt for Lensmandsfruen at få Lensmanden til at
vække sig om Nætterne og så selv labbe over til Pikerne og høre om de
var hjemme. Det fik gå som det vilde, hun gjorde det ikke mere.

Og hvis nu Lykken ikke hadde svigtet kunde Barbro nok ha holdt året ut
med sin Matmor på denne Måte. Men så for nogen Dager siden skred det
ut med dem.

Det var en tidlig Morgen i Kjøkkenet. Barbro hadde først været litt
usams med Kokka, ja ikke så ubetydelig usams heller, de talte høiere og
høiere og glemte at Fruen kunde komme. Kokka hadde båret sig usselt ad
og snytt sig ut i Nat utenfor Tur fordi det var Søndagsnat. Og hvad
undskyldte hun sig med? Måtte hun ut og ta Avsked med en kjær Søster
som skulde reise til Amerika? Ikke Spor, Kokka undskyldte sig slet ikke,
hun hævdet at hun hadde hat denne Søndagsnat tilgode. -- At du ikke har
Sandhet og Ære i Livet, dit Kreatur! sa Barbro.

Fruen stod i Døren.

Hun hadde kanske oprindelig tænkt at be om Forklaring på denne
Høirøstethet, men hun svarte på Pikernes Godmorgen og gav sig pludselig
til at se visst på Barbro, på Brystsmekken til Barbro, at lute sig
frem og se endda vissere på den. Det begyndte at bli uhyggelig. Og
pludselig sætter Fruen i et Skrik og viker til Døren. Hvad i Alverden er
det? tænker vel Barbro og ser sig i Brystet. Nå Herregud, en Lus!
Barbro må smile litt, og da hun ikke er uvant med at handle under
overordentlige Omstændigheter knipser hun Lusen av sig. -- På Gulvet?
skriker Fruen. Er du gal? Ta Dyret op! -- Ja Barbro begynder at lete og
handler atter flinkt: hun later som hun finder Lusen og kaster den
herlig ind i Kokeovnen.

Hvor har du fåt den fra? spør Fruen ophidset. -- Hvor jeg har fåt den?
svarer Barbro. -- Ja jeg vil vite hvor du har været og hentet den på
dig. Svar! -- Nu gjorde Barbro den skammelige Feil at hun ikke sa: På
Kramboden! Det vilde ha været fuldgodt. Nei hun visste ikke hvor hun
kunde ha fåt Lusen, men hun luret på om hun ikke hadde fåt den av
Kokka. -- Kokka øieblikkelig høit iveiret: Av mig? Du er god nok selv
til at drage på dig Lus! -- Men det var du som var ute i Nat. --

Feil igjen, hun skulde aldrig ha nævnt det. Kokka hadde ikke længer
nogen Grund til at tie, og nu kom altsammen for en Dag om de ulykkelige
Utenætter. Lensmandsfruen er i høieste Ophidselse, Kokka har hun intet
med, det er Barbro det gjælder, Piken som hun er gåt god for. Og endda
kunde kanske også alt ha blit reddet dersom Barbro hadde bøiet Hodet
som et Siv og sunket i Jorden og git nogen forunderlig stærke Løfter for
Fremtiden, men nei. Fruen måtte tilsist minde sin Barnepike om alt hun
har gjort for hende, og da begyndte sandelig Barbro at svare, at sætte
op, hun var så dum. Ja eller hun var kanske så klok at hun nu vilde
sætte Saken på Spidsen og komme sig herfra? Fruen sa: Jeg har revet dig
ut av Lovens Klør. -- Hvad det angår, svarte Barbro, så var jeg like
sæl om Dokker ikke hadde gjort det. -- Det er Takken jeg har! sa Fruen.
-- Skal vi tie om det, skal vi tale om det, sa Barbro. Jeg kunde da blit
dømt, det hadde nu allikevel ikke blit mere end som nogen Måneder, og
så var jeg kvit med det! -- Fruen blir målløs et Øieblik, jo en liten
Stund står hun bare og åpner Munden og lukker den igjen. Det første
Ord hun får frem er Avskeden. -- Barbro svarte bare: Jaja, net som
Dokker vil!

De Dager som er gåt siden har Barbro opholdt sig hjemme hos Forældrene.
Men der kunde hun ikke vedbli at være. Ikke for det, Morn drev med
Kaffehandel nu og det kom nokså mange Folk til Huset, men Barbro kunde
ikke leve av det, hun kunde jo også ha andre gode Grunder til at komme
i en fast Stilling. Så idag tok hun en Sæk med Klær på Ryggen og
begyndte en Vandring opover Marken. Nu kom det an på om Aksel Strøm
vilde motta hende! Men hun hadde fåt Lysning forrige Søndag.

Det regner, det er et griset Føre, men Barbro går. Det kvældes, men da
det endda ikke er Olsok Tide blir det ikke mørkt. Stakkars Barbro, hun
sparer sig ikke, men går sit Ærend hun og, hun skal et Sted hen og
begynde på næste Strid. Hun har i Grunden aldrig sparet sig, aldrig
været lat, derfor er hun også pen og fin av Skapning. Barbro har let
Nemme og bruker det ofte til eget Fordærv, hvad andet var at vente? Hun
har lært at redde sig fra Nød til Nød, men hun har berget med sig
forskjellige gode Egenskaper, et Barns Død er ingenting for hende, men
et levende Barn kan hun gi Gotter. Så har hun et utmærket Musikøre, hun
klunker bløtt og rigtig på Gitaren og synger til med hæst Mæle, det er
behagelig og litt sørgelig at høre på. Nei sparet sig selv? Ho, så
lite at hun har kastet hele sig selv bort og mærker intet Tap ved det.
Nu og da gråter hun og får sit Hjærte til at briste over et og andet i
sit Liv, det hører til, det kommer av de Viser hun synger, det er
Poesien og søta Vennen i hende, hun har narret sig selv og mange andre
med det. Hadde hun kunnet ta Gitaren med idag vilde hun ha klunket litt
for Aksel i denne Kvæld.

Hun lager det så at hun kommer sent frem og alt er stille på Måneland
da hun stiger ind på Tunet. Se, Aksel har alt begyndt Slåtten omkring
Husene og har fåt litt Tørhøi ind! Så regner hun ut at Oline som er
gammel ligger inde i Kammerset, Aksel ligger da her ute i Høihuset hvor
hun selv engang lå. Hun går til den kjendte Dør og er spændt som en
Tyv, så kalder hun sagte: Aksel! -- Hvad det er? svarer Aksel med en
Gang. -- Nei det er bare mig, sier Barbro og stiger ind. Men du kan vel
ikke hyse mig i Nat? sier hun.

Aksel ser på hende og er litt sen av sig og sitter der i Underklærne og
ser på hende: Nå, det er du, sier han. Hvor du skal hen? -- Ja det
kommer nu an på for som først om at du trænger Sommerhjælp, svarer hun.
-- Aksel tænker på det og spør: Skal du ikke være længer der du var? --
Nei jeg har sluttet hos Lensmanden. -- Jeg kunde sagtens trænge
Sommerhjælp, sier Aksel. Men hvad skal dette bety: finder du på at
komme igjen? -- Nei du skal bare ikke vør mig, avværger Barbro. Jeg skal
gå videre imorgen, jeg går til Sellanrå og over Fjældet, der har jeg
Plass. -- Nå, har de tinget dig? -- Ja. -- Jeg kunde sagtens trænge
Sommerhjælp, gjentar Aksel.

Hun er så våt, hun har Klær med i Sækken og må skifte. Ja du skal
ikke vør om at jeg er her, sier Aksel og viker bare litt mot Døren.
Barbro tar de våte Klær av og imens taler de sammen, Aksel vender ofte
Hodet mot hende. -- Nei nu må du gå ut ørlite! sier Barbro. -- Ut?
svarer han. Og det var nu heller ikke Veir til at gå ut i. Han står og
ser på at hun blir mere og mere naken, det er ikke til at få Øinene
ifra, og så tankeløs Barbro er, hun kunde godt ha tat tørre Plagg på
efterhvert som hun skiftet de våte av, men det gjorde hun ikke. Særken
er så tynd og klæber til, hun knapper op på den ene Aksel og snur sig
bort, hun er så øvet. Han tier i dette Øieblik bom stille og ser at hun
bruker bare et Strøk eller to og vasker Særken nedover sig. Det var
makeløst gjort, syntes han. Og der står hun så aldeles tankeløs.

Senere blev de liggende og prate sammen. Jo han trængte Sommerhjælp, det
feilet ikke. -- Ja det snakker de på, sier Barbro. -- Han hadde begyndt
Slåtten og Høiingen påny et år alene, Barbro kunde vel selv skjønne
hvor oprådd han var. -- Jo Barbro skjønte alt. -- På den anden Side
var det netop Barbro som hadde rømt dengang og sat ham fast for
Kvindfolkhjælp, han kunde ikke glemme det, og hun hadde tat Ringene med.
Atpå al Forsmædelsen så vedblev jo også Bladet hendes at komme, denne
Bergensavisen som han holdt på ikke at bli kvit nogensinde, han hadde
måttet betale for et helt år efterpå. -- Det var da et skammelig
Blad! sa Barbro og holdt med ham hele Tiden. -- Men ved så stor
Føielighet kunde heller ikke Aksel være et Umenneske, han medgav at
Barbro kunde ha Grund til at ærgre sig over ham tilbake fordi han hadde
tat Telegrafopsynet fra hendes Far. Men forresten så kan nu Far din få
Telegrafen sin igjen, sa han, jeg gir ikke om han, det er bare Tidhæft.
-- Ja, sa Barbro. -- Aksel tænkte en Stund, så spurte han bent ut: Ja
hvorledes er det nu, skal du være bare for Sommeren? -- Nei, svarte
Barbro, det skal bli som du vil. -- Nå, er det din Agt og Mening? --
Ja. Net som du vil så vil jeg også. Du gjør ikke at tvile på mig
mere. -- Nå. -- Nei. Og jeg har fåt lyst for os. --

Nå. Det var ingenlunde ilde. Aksel blev liggende længe og tænkte over
det. Hvis det dennegang var Alvor og ikke atter en skammelig Svik så
hadde han sjøleiendes Kvindfolk og var hjulpen for al Tid. -- Jeg kunde
få et Kvindfolk hjemmefra, sa han, og hun har skrevet at hun vilde ha
mig. Men så måtte jeg koste hende hjem fra Amerika. -- Barbro spør:
Nå, er hun i Amerika? -- Ja. Hun reiste ifjor; men hun trives ikke. --
Nei du skal ikke vør hende! erklærer Barbro. Hvad skulde det så bli av
mig? spør hun og begynder at røres. -- Nei derfor så har jeg heller
ikke gjort det visst med hende. --

Nu vilde vel Barbro ikke stå tilbake hun heller, hun bekjendte at hun
kunde ha fåt en Gut i Bergen og han var Kjører for et overhændig stort
Bryggeri, så han var meget betrodd. Og han går visst endda og sørger
på mig, sier Barbro hikstende. Men du vet at når to Folk har hat så
meget tilsammens som du og jeg, Aksel, så kan ikke jeg glemme han. Så
får du glemme mig så meget du vil! -- Hvem, jeg? svarer Aksel. Nei for
den Saks Skyld så skal du ikke ligge og gråte, for jeg har aldrig
glemt dig. -- Nå. --

Denne Tilståelse hjælper godt på Barbro og hun sier: Og korsom er: at
koste hende hjem like fra Amerika når at du kan slippe! -- Hun
fraråder ham hele Foretagendet, det vilde bli for dyrt og han var ikke
nødd om det. Barbro syntes at ha sat sig i Hodet at ville grunde hans
Lykke selv.

De blev enige i Nattens Løp. De var jo ikke fremmede for hverandre, men
hadde så ofte drøftet hver Ting før. Endog den nødvendige Vielse skulde
foregå før Olsok og Slåtten, de behøvet ikke at forstille sig og
Barbro var nu selv den ivrigste til at skynde på. Det støtte ikke Aksel
at Barbro var ivrig og vakte ingen Mistanke hos ham, tværtimot, hendes
Hast smigret ham og ophidset ham. Javel, han var en Markens Mand, en
Hardhaus, han var lite nøie på det, Pokkers lite smældfin, han var nødt
til et og andet, han så på Nytten. Dertil kom at Barbro var så ny og
pen for ham igjen, næsten litt nydeligere end før. Hun var som et Æble,
og han bet i det. Det var jo alt lyst for dem.

Om Barneliket og Forhøret tidde begge.

De talte derimot om Oline, at hvorledes skulde de bli kvit hende? Ja hun
må ut! sa Barbro. Vi har ikke at takke hende for nogen Ting. Hun er
bare Sladder og Ondskap. -- Men det viste sig vanskelig at få Oline
væk.

Allerede den første Morgen da Barbro kom tilsyne ante vel gamle Oline
sin Skjæbne. Hun blev øieblikkelig ilde ved, men skjulte det og nikket,
satte Stol frem. Det hadde gåt en Dag isenn på Måneland, Aksel hadde
jo båret Vand og Ved og gjort det allertyngste Arbeide for hende og
Oline hadde greid Resten. Hun var i Tidens Løp blit enig med sig selv om
at være på Nybygget sit Liv ut, men nu kom Barbro og gjorde dette til
intet.

Dersom at her hadde været et Kaffekorn i Huset så skulde du ha fåt
det, sa hun til Barbro. Skal du længer opover Marken? -- Nei, svarte
Barbro. -- Nå, du skal ikke længer opover? -- Nei. -- Jaja det er ikke
noget som skjeller mig, sa Oline. Skal du nedover igjen? -- Nei ikke det
heller. Jeg blir nu her for som først. -- Nå, skal du være her? -- Ja
det blir vel til det. --

Oline venter en Stund, hun bruker sit gamle Hode, det er alt fuldt av
Politik: Ja, sier hun, så slipper vel jeg. Og glad skal jeg være! --
Nå, sier Barbro for Spøk, har han Aksel været så skarvagtig imot dig?
-- Skarvagtig? Han? Du skal ikke vør at ape med et gammelt Menneske som
bare går og bier på Forløsningen! Han Aksel han har været som en Far
og en høi Utsending for mig hver en Dag og Time, jeg skal ikke si andet.
Men det er nu så at jeg har ingen av mine her i Marken, jeg går øde og
forlatt på andre Folk sin Jord og har alt mit Folk på andre Siden av
Fjældet. --

Men Oline blev værende. De kunde ikke skille sig med hende før efter
Vielsen, og Oline drog svært på det, men sa tilsist Ja at hun vilde
gjøre dem den Tjenesten at passe Huset og Dyrene når de skulde vies.
Det tok to Dager. Men da de Nygifte kom hjem gik ikke Oline endda. Hun
forhalet Tiden, den ene Dagen var hun ussel, sa hun, den andre Dagen så
det ut til Regn. Hun godsnakket med Barbro at nu var det blit anden
Forskjel i Maten på Måneland, i Kostholdet, og det var blit en anden
Forskjel med Kaffe i Huset! å Oline skydde intet, hun spurte Barbro
tilråds om Ting som hun visste bedre selv: Hvad du mener, skal jeg
mælke Kjyrene eftersom at de står i Båsene eller skal jeg ta ho
Bordelin først? -- Det kan du gjøre som du vil med. -- Ja er det ikke
det jeg sier! utbryter Oline. Du har nu været ute i Verden og været
iblandt høie og fornemme Folk og lært alt. Det er ikke så med en anden
Stakkar!

Nei Oline skydde intet, men drev Politik Døgnet rundt. Sat hun ikke
også og fortalte Barbro hvor gode Venner og vel forlikt hun var med
hendes Far, med Brede Olsen! Ho, hun hadde hat mangen trøisom Stund med
ham, han var slik en godlidendes og grom Mand, han Brede, og aldrig at
høre et morskt Ord i hans Mund!

Men dette gik ikke i Længden, hverken Aksel eller Barbro vilde ha Oline
længer og Barbro tok alt Arbeidet fra hende. Oline klaget ikke, men hun
så med farlige Glimt efter sin Matmor og skiftet så småt Tone: Ja
dokker er nu meget til Folk! sa hun. Han Aksel var en Tur i Byen ifjor
Høst, du traf ham vel ikke? Nei du var i Bergen. Men han reiste ens
Ærend og kjøpte Slåmaskine og Harvemaskine. Hvad er de på Sellanrå
imot dokker nu? Ikke det Slag!

Hun utstrålet små Nålestik, men heller ikke det hjalp, Herskapet
frygtet hende ikke, Aksel sa bent ut til hende en Dag at nu måtte hun
gå. -- Gå? spurte Oline. Hvorledesen? Skal jeg krype? Nei hun nægtet
at gå under Påskud av at hun var ussel og vann ikke at røre Benene. Og
så galt skulde jo hænde: da Arbeidet blev tat fra hende og hun sattes
ut av al Virksomhet faldt hun sammen og blev virkelig syk. Hun gik og
drog sig en Ukes Tid endda, Aksel så rasende til hende, men Oline blev
værende av Ondskap, tilsist måtte hun tilsengs.

Og nu lå hun aldeles ikke og biet på Forløsningen, men talte tværtimot
Timerne til at hun skulde komme op igjen. Hun forlangte Doktor, en
Storagtighet som var ukjendt i Marken. -- Doktor? spurte Aksel, er du
ifra dig? -- Hvorledes? spurte Oline mildt tilbake og forstod ingen
Ting. Ja hun var så mild og melet, så lykkelig over at hun ikke faldt
andre til Byrde, hun kunde betale Doktoren selv. -- Nå, kan du det?
spurte Aksel. -- Nå, kan jeg ikke det? sa Oline. Og desforuten så skal
jeg vel ikke ligge her og dø som et Dyr for Frelserens åsyn. -- Nu
blandet Barbro sig i det og spurte uforsigtig: Hvad som mankerer? Får
du ikke Målene dine som at jeg bærer ind til dig? Men Kaffe det har jeg
nægtet dig i en god Mening. -- Er det du, Barbro? sier Oline og snur
bare Øinene efter hende, hun er meget dårlig og ser uhyggelig ut med de
vrængte Øine: Det må vel være som du sier, Barbro, at jeg vilde bli
værre av en ørliten Dråpe Kaffe, av et Skeblad med Kaffe. -- Var du som
jeg så hadde du nu andet at tænke på end som Kaffe, sa Barbro. -- Er
det ikke som jeg sier! svarte Oline. Du var aldrig av dem som vilde et
Menneskes Død, men at han skulde omvende sig og leve. Hvad -- jeg ligger
og ser -- er du på Barnveien, Barbro? -- Jeg? roper Barbro og lægger
rasende til: du var værd at jeg tok og kastet dig på Dungen for Munden
din!

Her tier den Syke et tankefuldt Øieblik, men hendes Mund dirrer som om
den absolut vil smile og ikke må. -- Jeg hørte i Nat noget som ropte,
sier hun. -- Hun er ifra sig! hvisker Aksel. -- Nei jeg er ikke ifra
mig. At det likesom ropte. Det kom ifra Skogen eller ifra Bækken. Det
var forunderlig, akkurat som et lite Barn som skrek. Gik ho Barbro? --
Ja, sa Aksel, hun vil ikke høre længer på Tullet dit. -- Jeg tuller
ikke, jeg er ikke så ifra mig som dokker tror, sier Oline. Nei det er
ikke den Almægtiges Vilje og Behag at jeg skal gå ind for Tronen og
Lammet endda med alt det jeg vet om Måneland. Jeg kommer mig nok igjen;
men du skal hente Doktoren til mig, Aksel, så går det snarere. Hvad
det nu er for en Ku du vil gi mig? -- Hvad for en Ku? -- Kua som du
lovet mig. Er det ho Bordelin? -- Du bare snakker over dig, sier Aksel.
-- Du vet du lovet mig en Ku da jeg reddet Livet dit. -- Nei det vet jeg
ikke. --

Da løfter Oline Hodet op og ser på ham. Hun er så skaldet og grå,
Hodet står op fra en lang Fuglehals, hun er æventyrlig og frygtelig,
det går et Ryk gjennem Aksel og han famler bak sin Ryg efter
Dørklinken. -- Nå, sier Oline, du er av det Slaget! Så snakker vi ikke
mere om det for som først. Jeg kan leve Kua foruten ifra denne Dag og
skal ikke ta hende på Tungen. Men det var godt at du viste dig akkurat
som den Mand du er, Aksel, så vet jeg det til en anden Gang!

Men om Natten døde Oline, engang om Natten, hun var ialfald kold om
Morgningen da de kom ind til hende.

Gamle Oline -- født og død ....

Det var hverken Aksel eller Barbro imot at kunne begrave hende for
altid, det blev nu mindre at være på Vakt for, de kunde være glade.
Barbro klager over Tandpine igjen, ellers er alt godt. Men dette evige
Uldtørklæde om Munden som hun må holde væk hver Gang hun skal si et Ord
er ingen liten Plage, og Aksel skjønner ikke så megen Tandpine. Han har
nok lagt Mærke til hendes forsigtige Tyggemåte hele Tiden, men hun
manglet jo ikke en Tand i Munden. -- Har du ikke fåt dig nye Tænder?
spør han. -- Jo. -- Ja værker de også? -- Du aper og aper! svarer
Barbro forarget, skjønt han hadde spurt i god Tro. Og i sin Bitterhet
kommer hun til at gi bedre Besked: Du skjønner godt hvorledes at det er
med mig.

Hvorledes det var med hende? Aksel ser litt nøiere til og synes hun alt
har fåt Mave. -- Ja men du er da vel ikke på Barnveien? spør han. --
Jo det vet du vel, svarer hun. -- Han stirrer litt åndssvakt på hende.
I sin Senhet blir han sittende og tælle en Stund: en Uke, to Uker, på
tredje Uken. -- Vet jeg det? sier han. -- Barbro irriteres til det
yterste av denne Debat og smælder i at gråte høit, gråte forurettet:
Nei du skal bare søkke mig ned i Jorden også, så er du skilt med mig!
sier hun.

Mærkelig hvad et Kvindfolk kunde finde på at gråte for!

Nei Aksel vilde aldeles ikke søkke hende ned i Jorden, han er en
Hardhaus til at se på Nytten, noget Blomsterflor har han ingen Trang
til at vade i. -- Så kan du ikke rake i Sommer? spør han. -- Kan jeg
ikke rake? svarer hun forfærdet. Og Gud, hvad et Kvindfolk også
pludselig kan smile til! Da Aksel tok det på den Måten så ilet jo en
hysterisk Lykke gjennem Barbro og hun utbrøt: Jeg skal rake for to! Du
skal bare få se, Aksel, at jeg skal gjøre alt du sætter mig til og
meget mere. Jeg skal slite mig ut og være glad atpå, dersom bare du vil
være tilfreds!

Det blev mere Tårer og Smil og Ømhet. Det var bare de to i Ødemarken,
ingen at frygte for, åpne Dører, Sommervarme, Fluesurr. Hun var så
føielig og hengiven, alle Ting vilde hun som han vilde.

Efter Solnedgang står han og spænder for Slåmaskinen, han vil lægge
ned en liten Teig til Morgendagen. Barbro kommer hastig ut som om hun
har et Ærend og sier: Du Aksel, hvorledes kunde du tænke at ta nogen
hjem fra Amerika? Så vilde hun jo ikke komme før til Vinters, og hvad
skulde du med hende da? -- Se det hadde vel Barbro fundet ut og kom nu
løpende med det som om det var nødvendig.

Men det var ingenlunde nødvendig, Aksel hadde fra første Stund indset at
når han tok Barbro så vandt han ind hele Sommerhjælpen for et år. Den
Mand gynger ikke og han tænker sig ikke hos Stjærnerne. Nu han har fåt
sjøleiendes Kvindfolk til at være hjemme kan han også beholde
Telegrafen en Tid til. Det er mange Penger om året og kommer vel med
sålænge han ikke kan sælge noget større fra Gården. Det rusler og går
altsammen, han er midt i Virkeligheten. Og fra Brede som nu er hans
Værfar venter han intet Overfald på Telegraflinjen mere.

Heldet begynder at følge Aksel storveies.




XI


Og Tiden går, Vinteren går, det blir Vår igjen.

Naturligvis måtte Isak til Bygden en Dag. De spurte ham hvad han skulde
der. Nei, det vet jeg ikke, svarte han. Men han kostet Kjærren rigtig
ren, la Sætet på den og kjørte avsted. Og naturligvis hadde han med sig
forskjellige Matvarer som skulde til Eleseus på Storborg. Det gik jo
aldrig Hest ut fra Sellanrå uten en eller anden Sending til Eleseus.

Når Isak kom kjørende nedover Marken så var ikke det en ubetydelig
Hændelse, han kom så sjælden, Sivert pleiet at komme i hans Sted. Ved
de to første Nybygg står de i Gammedøren og sier til hverandre: Det er
han Isak selv, skal tro hvad han kjører efter idag! Da han kom så langt
ned som til Måneland står Barbro i Glasvinduet med et Barn på Armen
og ser ham og tænker: Det er han Isak selv!

Han kommer til Storborg og stanser: Ptro! Er han Eleseus hjemme? --
Eleseus kommer ut. Jo han er hjemme, han er ikke reist endda, men han
skal reise, han skal gjøre sin Vårutflugt til Byerne sørpå. -- Her er
noget som Mor din skikket med mig, sier Farn. Jeg vet ikke hvad det er,
men det er vel ikke noget videre. -- Eleseus tar imot Kjørlerne, takker
og spør: Ja du har ikke noget Brev eller slikt? -- Jo, svarer Farn og
begynder at lete i Lommerne, og det er nok ifra ho lille Rebekka. --
Eleseus får Brevet, det er det han har ventet på, han kjender at det
er godt og tykt og sier til Farn: Nei det var Skrôt at du kom så
tidlig, to Dager fortidlig. Men kanske dersom du bier ørlite så kjører
du Kufferten min.

Isak stiger av og binder Hesten. Han tar en Sving bortover Jordet. Lille
Fuldmægtig Andresen er ingen dårlig Jordbruker på Eleseus sine Vegne,
naturligvis har han hat Sivert ned fra Sellanrå med Hestehjælp, men han
har også på egen Hånd tørket ut adskillig med Myr og leiet med sig en
Mand til at stensætte Grøfterne. De kom ikke til at måtte kjøpe Foder
på Storborg iår og næste år kunde Eleseus kanske holde sjøleiende
Hest. Det hadde han Andresens Interesse for Jordbruk at takke for.

Langt om længe roper Eleseus at han har pakket Kufferten og er færdig.
Selv står han også der og vil følge med, han er i fine blå Klær og
med hvit Krave om Halsen, Galoscher på Føtterne, Spaserstok. Rigtignok
kommer han nu over to Dager for tidlig til Postbåten, men det gjør ikke
noget, han kan vente nede i Bygden sålænge, det er det samme hvor han
er.

Så kjører Far og Søn. Fuldmægtig Andresen står i Kramboddøren og sier:
Lyksom Reise!

Farn er omhyggelig for Gutten sin og vil gi ham Sætet alene, men Eleseus
avslår det øieblikkelig og sætter sig ved Siden av. De kommer forbi
Breidablik og Eleseus husker pludselig at han har glemt noget. -- Ptro!
Hvad det er? spør Farn. -- å det er Paraplyen, Eleseus sin Paraply, som
er glemt, men det kan han ikke forklare og sier bare: Det får ikke
hjælpe. Kjør væk! -- Skal vi ikke snu? -- Nei, kjør væk! -- Men det var
ialfald Pokker at han skulde være så glemsom! Det var i Skyndingen,
fordi Farn gik der på Jordet og ventet. Nu fik Eleseus heller kjøpe en
ny Paraply at gå med i Trondhjem når han kom dit. Det gjorde jo
hverken fra eller til om han eiet to Paraplyer. Imidlertid er han såpas
ærgerlig på sig selv at han hopper av og går bakefter Kjærren.

De får ikke sagt stort til hverandre på den Måten fordi Farn hver
Gang må snu sig om og tale bakover. Farn spør: Hvorlænge blir du borte?
og Eleseus svarer: å circa en og tyve Dager eller høist en Måned. --
Farn undrer sig over at ikke Folk går sig bort i de store Byerne og
kommer på Vildstrå. Men Eleseus svarer at hvad som ham angik så var
han vant til Byer, han gik sig ikke bort, det hadde aldrig hændt. --
Farn synes det er en Skam for sig at sitte alene på og sier: Nei nu må
du kjøre en Stund, jeg blir lei av det! Men Eleseus vil ikke på nogen
Måte jage Farn ned av Sætet og sætter sig heller selv op han også. Men
først så holder de Måltid på Farns gode Niste. Så kjører de igjen.

De kommer til de to nederste Nybygg og det er let at se at de nu nærmer
sig Bygden, her er sandelig på begge Steder hvitt Gardin for det lille
Stuevindu som vender mot Veien, og i Røstet av Høihuset er sat op en
liten Stang til Syttende Mai Flaget. -- Det er han Isak selv! sier
Folkene i de to Nybygg da de ser de Reisende.

Endelig får Eleseus vendt Tankerne så meget bort fra sin egen Person
og sine egne Saker at han spør: Hvad du kjører efter idag? -- Hm! svarer
Farn, det er nu ikke efter noget videre! -- Men nu var det jo så at
Eleseus skulde reise bort, det skedde da intet galt om han fik vite det:
Det er ho Jensine hos Smeden jeg kjører efter, forklarer Farn, tilstår
Farn. -- Skulde du bry dig selv nedover for det, kunde ikke han Sivert
ha kjørt? spør Eleseus. Se, Eleseus han skjønte ikke bedre, han trodde
altså at Sivert vilde kjøre efter Jensine hos Smeden efter at hun
engang hadde gjort sig så stor at flytte fra Sellanrå!

Nei det gik ikke med Høiingen derhjemme ifjor. Inger hadde meget rigtig
hængt godt i som hun hadde lovet, Leopoldine gjorde også sit Arbeide og
desuten hadde de jo Rive som gik med Hest. Men Høiet var tildels svær
Timotei og Rakemarken vid. Sellanrå var nu en stor Gård, Kvindfolkene
hadde jo også andet at gjøre end rake Høi, alle Kreaturerne var der,
Maten til Måltiderne skulde være færdig i ret Tid, det var Ysting og
Kjærning, Klædevask og Baking, Mor og Datter slet sig ut. Isak vilde
ikke opleve en slik Sommer engang til, han bestemte kort og godt at
Jensine skulde komme tilbake hvis hun var at få. Inger hadde nu heller
ikke længer noget imot det, hun hadde fåt Forstanden igjen og svarte:
Du gjør som du vil for mig! å Inger var blit rimeligere nu, Forstand er
ingen ringe Ting at få tilbake når den er tapt. Inger hadde ikke
længer Glød at tuske væk, ingen privat Vildskap at holde Styr på,
Vinteren hadde kjølet hende av, hun stod tilbake med Glød til Husbehov,
nu var hun begyndt at bli lidt fyldig, at bli pen, statelig. Det var et
mærkelig Kvindfolk til ikke at falme, til ikke at avdø stykkevis, kanske
kom det av at hun var begyndt så sent med at blomstre. Gud vet hvad
alle Ting kommer av, intet har en eneste årsak, alt har en
årsags_række_. Hadde ikke Inger det bedste Ord på sig hos Smedkonen?
Hvad kunde Smedkoner dømme hende for? Med sit vansirede Ansigt blev hun
snytt for sin Vår, senere blev hun sat i kunstig Luft og blev fravendt
seks år av sin Sommer; da hun endda hadde Liv i sig måtte hendes Høst
komme til at fremvise Vildskud. Inger var bedre end Smedkoner er, litt
skadet, litt forvrængt, men god av Naturen, dygtig av Naturen ....

Far og Søn kjører, de kjører til Brede Olsens Logihus og sætter Hesten i
Skuret. Nu er det Kvæld. De går selv ind.

Brede Olsen har fåt leie dette Hus, det er oprindelig et Uthus som
tilhører Handelsmanden, nu er det indredet med to Stuer og to Kammers,
det er ikke værst og det ligger godt til, Huset har Søkning av
Kaffedrikkere og ellers av Folk fra Bygden omkring som skal reise med
Postbåten.

Brede synes for en Gangs Skyld at ha været heldig, han er kommet på sin
rette Plass, og det kan han takke sin Kone for. Bredes Kone fik sandelig
Ideen til dette Kaffehus og Logihus da hun stod og solgte Kaffe under
Auktionen på Breidablik, det var så trøisomt at handle, at kjende
Skillinger mellem Fingrene, Kontanter. Siden hun kom herned er det gåt
rigtig bra, Konen sælger nu Kaffe for Alvor og hyser mangt et Menneske
som ikke har Tak over Hodet. Hun blir velsignet av de Reisende.
Naturligvis har hun god Hjælp av Katrine, Datteren, som nu er en stor
Pike og er flink til at varte op; naturligvis er det også et
Tidsspørsmål når lille Katrine ikke længer burde være i sine Forældres
Hus og varte op. Men indtil videre går det tålelig med Omsætningen, og
det er Hovedsaken. Begyndelsen var så avgjort god og kunde ha været
endda bedre dersom ikke Handelsmanden hadde røket op for Kringler og
Spekulasi til Kaffen; der sat nu alle Syttende Mai Folk og ropte
forgjæves på Brød til Kaffen, Kaffebrød! Det lærte Handelsmanden at
være forsynet med Bakervarer til Bygdens Festligheter.

Familjen og Brede selv lever som de kan av Bedriften. Det blir Kaffe og
overligget Kaffebrød til svært mange Måltider, men det opholder Livet
og Børnene får et fint, ja så at si forfinet Utseende av det. Det er
ikke alle som har Brød til Kaffen! sier Folk fra Bygden. Familjen Brede
synes at bale godt, den holder endog en Hund som går omkring blandt
Gjæsterne og sniker og får Smakebeter og blir fet. Svært så en slik
fet Hund kan reklamere for Levemåten i et Logihus!

Brede Olsen selv indtar altså Stillingen som Manden i dette Hjem og har
også ved Siden derav arbeidet sig op. Der var han nu atter blit
Lensmandens Følgesvend og Stævnevidne og bruktes en Tid nokså flittig;
men siste Høst blev hans Datter Barbro usams med Lensmandsfruen om en
Bagatel, om rent ut sagt en Lus, og siden den Tid er ikke Brede vellikt
av dette Herskap mere. Men Brede har ikke tapt stort på det, han har
andre Herskaper som nu søker ham netop for at berede Lensmandsfruen en
Ærgrelse, således er han en søkt Mand i Doktorskyss, og Prestefruen hun
eier virkelig ikke så mange Griser som hun vilde sende Bud på Brede
for at få slagtet, -- dette er hans egne Ord.

Men javisst kan det også være småt for Familjen Brede mangen Gang, de
er ikke alle Mand så fete som Hunden. Men Gudskelov, Brede har et let
Sind: Børnene blir nu større og større! sier han, skjønt det også
stadig kommer nye Små. De som er store og er reist ut sørger da for sig
selv og sender også nu og da litt hjem: Barbro er gift på Måneland og
Helge er på Sildnot, de avser litt Varer eller Penger til Forældrene
når de kan, ja selv Katrine som varter op hjemme kunde underlig nok
stikke til Farn en Femkrone engang i Vinter da det så mørkest ut. Det
var Pike! sa Brede, og han spurte ikke hvem hun hadde fåt Sedlen av
eller hvad hun hadde fåt den for. Slik skulde det være, Børn skulde ha
Hjærte for Forældrene og hjælpe dem!

Brede er ikke helt tilfreds med Sønnen Helge i så Måte, han står
undertiden i Kramboden og har Tilhørere og utvikler sit Syn på Børnenes
Pligter mot Forældrene: Se nu for Eksempel han Helge, Sønnen min, om han
bruker ørlite Tobak og om han tar sig en Dram det er ikke mig imot, vi
har alle været Gutter. Men han skal ikke sende os det ene Brevet efter
det andre bare med Hilsninger. Han skal ikke få Mor sin til at gråte.
Det er Vanart. I gamle Dager da var det anderledes, Børnene var ikke
store før de tok sig Tjeneste og begyndte at sende Forældrene Småhjælp.
Skulde det ikke være således? Er det ikke Far og Mor som først har
båret dem under sit Hjærte og svettet Blod for at holde Liv i dem i
hele Opvæksten? Så skulde de glemme det!

Det var som Helge hadde hørt sin Fars Tale, for nu kom det Brev fra ham
med en Seddel i, en hel Femtikrone. Og nu fik Familjen Brede en stor Tid
og kjøpte i sin Råflothed både Kjøt og Fisk til Kokemat og en
Hængelampe med Prismer til den likeste Stuen i Logihuset.

Det gik en Dag isenn, og hvad mere er at stå efter? Familjen Brede
levet den og, levet fra Hånden til Munden, men uten stor Otte. Hvad
mere er at stå efter! ....

Slikt Fremmedfolk! sa Brede og viste Isak og Eleseus ind i Stuen med
Prismelampen. Nei hvad jeg ser! Ja du, Isak, skal vel ikke fare bort? --
Nei jeg skal bare til Smeden et Ærend. -- Nå, så er det han Eleseus
som skal sørover til Byerne igjen?

Eleseus er vant til Hoteller, han gjør sig hjemme, hænger sin Frak og
Stok på Væggen og forlanger Kaffe; Mat har Farn selv med i Skræppen.
Katrine kommer med Kaffen. -- Nei dokker skal ikke betale! sier Brede.
Jeg har så ofte været på Sellanrå og fåt Traktering, og hos han
Eleseus står jeg i Bøkerne; du skal ikke ta en Øre, Katrine! -- Men
Eleseus betaler, tar op Pengepungen og betaler, og gir tyve Øre atpå.
Ikke noget Tøv.

Isak går til Smedens og Eleseus blir sittende igjen.

Han sier det nødvendigste også til Katrine, men ikke mere end det
nødvendigste, han taler heller med hendes Far. Nei Eleseus bryr sig ikke
om Piker, han er likesom blit borttufset av dem engang og har siden tapt
Interessen. Kanske har han aldrig eiet nogen Kjærlighetsdrift at tale
om, siden han nu går og er bent til ingenting. En rar Mand i Marken, en
Herre med tynde Skriverhænder og et Kvindfolks Sans for Stas og Paraply
og Stok og Galoscher. Borttufset, forbyttet, en uforståelig Ungkar. Det
vil ikke vokse et videre brutalt Skjæg ut på hans Overmund heller. Men
kanske var det så at denne Gut hadde godt at slægte på og var
ordentlig utstyret engang, men kom ind i kunstige Forhold og blev
omgjort til Bytting? Blev han så flittig på et Kontor og i en Krambod
at al hans Oprindelighet gik tapt? Kanske var det så. Ialfald går han
nu her snil og lidenskapsløs, litt svak, litt likeglad og vandrer videre
og videre på sin Avvei. Han kunde misunde hver Mand i Marken, men ikke
engang det magter han.

Katrine er vant til at spøke med Gjæsterne og hun ærter ham nu med at
han skal vel sørover til Kjæresten sin igjen? -- Jeg har andet at ha i
Hodet, svarer Eleseus, jeg skal gjøre Forretning, åpne Forbindelser. --
Du skal ikke være så fremfusendes imot Folk av bedre Stand, Katrine!
irettesætter hendes Far. å Brede Olsen han er så høflig mot Eleseus,
så respektfuld at det er rent svært. Han kan også gjærne være det, det
er klokt, han skylder Penger på Storborg, han står overfor sin
Kreditor nu. Og Eleseus? Ho, han liker godt hans Høflighet og er god og
nådig tilbake: Deres Høistærede! kalder han Brede for lutter Spøk og
skaper sig til. Han omtaler at han har glemt igjen sin Paraply: Vi var
just kommet forbi Breidablik og midt i dette Øieblik husket jeg på
Paraplyen! -- Brede spør: Ja Dokker skal vel over til vores lille
Handelsmand hernede til Toddy i Kvæld? -- Eleseus svarer: Ja dersom jeg
hadde været alene. Men jeg har han Far med. -- Brede er behagelig og
passiarer videre: I Overmorgen kommer her en Kar som skal tilbake til
Amerika. -- Har han været hjemme en Tur? -- Ja. Han er ifra Øvrebygden.
Han har været borte i aldrig så mange år, men nu har han været hjemme
i Vinter. Kufferten hans er alt kommet hit med en Kjører, det er så
meget til Kuffert! -- Jeg har selv tænkt på Amerika iblandt, sier
Eleseus oprigtig. -- Dokker? roper Brede. Så skulde Dokker ha det
fornøden! -- Jeg kom kanske ikke til at være der for Tid og Evighet, det
vet jeg ikke. Men jeg har været ute på så mangen Reise, jeg kunde ha
gjort den Reisen og. -- Minders så. Og det må nu være grovt til Penger
og Middel de tjener i det Amerika. Ta den Karn jeg snakket om: han har
kostet den ene Julemoroen efter den andre i Øvrebygden i Vinter, og når
han kommer hit til mig, så sier han: Lat mig få en Kjel Kaffe, og lat
mig få alt det Kaffebrød du har! sier han. Vil Dokker se Kufferten
hans?

De gik ut i Gangen og så på Kufferten. Et Under på Jorden, flammet
på alle Kanter av Metaller og Beslag, med tre Smæk på, omfremt Låset.
-- Dirkfri! sa Brede som om han hadde prøvet det.

De gik ind i Stuen igjen, men Eleseus var blit stille. Denne Amerikaner
fra Øvrebygden gjorde ham til intet, han reiste sine Reiser som den
største Amtmand, det var klart at Brede var optat av denne Person.
Eleseus forlangte mere Kaffe og prøvet at være rik han også, han
forlangte Brød til Kaffen og lot Hunden få det, å men han følte sig
ringe og nedslåt. Hans egen Kuffert hvad var den imot Underet! Der stod
den, sort Voksduk, Hjørnene slitte og hvite, en Håndkuffert -- ved Gud,
han skulde kjøpe sig en pragtfuld Kuffert når han kom sørover, læg
Mærke til det! -- Dokker skal ikke vør at gi Hunden noget, sa Brede. --
Og Eleseus var atter blit litt til Menneske og skapte sig til: Det er da
en kolossal Hund til at være fet, sa han.

Den ene Tanke tok den anden hos ham, han avbrøt Passiaren med Brede og
gik ut, gik i Skuret til Hesten. Her åpnet han Brevet som han gik med i
Lommen. Han hadde bare stukket det på sig og ikke set efter hvad for
Penger det indeholdt, han hadde fåt disse Brever hjemmefra før og det
hadde altid været adskillige Sedler i dem, en Hjælp til Reisen. Hvad var
det nu? Et stort Gråpapir malet og malet igjen av lille Rebekka til
Eleseus Bror, derpå et lite Brev fra Morn. Hvad mere? Ikke mere. Ingen
Penger.

Morn skrev at hun hadde ikke kunnet be Far hans om Penger nu mere, for
retnu var det ikke stort igjen av Rikdommen som de hadde fåt for
Kobberfjældet engang, det var gåt med til Kjøpet av Storborg og siden
alle Varerne og alle Eleseus sine Reiser. Nu måtte han prøve at hjælpe
sig selv til Reisen dennegang, for de Penger som nu var igjen måtte
Søskenerne hans få, så de ikke blev snoft fri de heller. Lyksom Reise
og kjærlig hilset.

Ingen Penger.

Selv hadde ikke Eleseus Penger nok til Reisen sørover, han hadde skrapet
Kassen i sin Krambod og ikke fundet stort. å han hadde været bra dum da
han nu nylig sendte sin Kjøpmand i Bergen et Pengebrev og betalte nogen
Regninger. Det kunde ha ventet. Naturligvis hadde han også været altfor
sorgløs da han gav sig på Vei uten at åpne Brevet først, han kunde ha
spart sig Kjøreturen til Bygden med sin elendige Kuffert. Nu stod han
her ....

Farn kommer tilbake fra Smedens Hus efter vel utført Ærend: han skulde
få med sig Jensine imorgen. Se, Jensine hadde aldeles ikke været tvær
av sig og ond at be, hun hadde med en Gang skjønt at de på Sellanrå
trængte Sommerhjælp og hun hadde ikke noget imot at komme. Grei Adfærd
igjen.

Mens Farn taler sitter Eleseus og tænker på sit. Han viser sin Far
Amerikanerens Kuffert og sier: Jeg var tilfreds jeg stod der hvor denne
Kufferten er kommet ifra! Farn svarer: Ja det var nok ikke det værste!
....

Om Morgningen ruster Farn sig til Hjemfærden, spiser, spænder Hesten for
og kjører bortom Smedens efter Jensine og hendes Kiste. Eleseus står og
ser efter dem hele Tiden mens de kjører, og da de blir borte i
Skogkanten betaler han i Logihuset igjen og gir Drikkepenger: Lat
Kufferten min stå her til jeg kommer tilbake! sier han til Katrine og
går bort.

Eleseus -- hvor går han hen? Han har bare et Sted at gå: han snur om,
han må falde tilbake på Hjemmet. Han tar Veien opover Marken igjen han
og, her passer han på at være Farn og Jensine så nær i Hælene som han
kan uten at bli set. Så går han og går. Han begynder nu at misunde
hver Markbo.

Det er Synd i Eleseus, han er blit så borttusket.

Driver han ikke Handel på Storborg? Men det er jo intet at være
Herremand på, han gjør formange morsomme Reiser for at åpne
Forbindelser, de koster formeget, han reiser ikke billig. Vi skal ikke
være smålige, sier Eleseus og gir tyve Øre når han kunde slippe med
ti. Handelen kan jo ikke bære denne flotte Mand, han må ha Tilskud
hjemmefra. Nu avler Storborg Gård Potet, Korn og Høi til Husholdningen,
men Suvlet må komme fra Sellanrå. Er det alt? Sivert må kjøre Eleseus
sine Varer gratis op fra Sjøen. Er det så alt? Morn må skaffe ham
Penger av Farn til hans Reiser. Men er det så alt?

Det værste er igjen.

Eleseus handler som en gal Mand. Han blir så smigret over at Folk fra
Bygden kommer og handler på Storborg at han gir dem villig Kredit, da
dette rygtes kommer flere og flere og handler på Kredit, det går
Pokker ivold, Eleseus er snil og sætter ut, Kramboden tømmes og
Kramboden fyldes igjen. Alt dette koster Penger. Hvem betaler? Farn.

I Begyndelsen var Morn hans troende Talsmand: Eleseus var Familjens lyse
Hode, han måtte sættes ordentlig i Vei; husk på hvor billig han fik
Storborg og hvorledes han sa på en Prik hvad han vilde gi for det! Når
Farn syntes det begyndte at bli bare Tull med Handelen hans svarte Morn:
Hvad du står og sier! Ja hun påtalte så grove Uttryk, det var som om
den gode Isak var litt for familiær imot han Eleseus.

Se, Morn hun hadde selv været ute og reist, hun kunde forstå at Eleseus
i Grunden vantrivedes i Marken, han var blit finere vant, hadde fåt
stor social Bevægelighet og manglet Jævnbyrdige. Han satte formeget ut
på dårlig Folk, men det gjorde ikke Eleseus av Ondskap og for at
ruinere Forældrene, han gjorde det av lutter fin og god Natur, han
måtte hjælpe Folk som stod under ham. Kjære, han var den eneste Mand i
Marken med hvitt Lommetørklæde som idelig måtte vaskes. Når Folk
trøstig henvendte sig til ham om Kredit og han svarte Nei kunde det
misforståes, at han var ikke en så bra Kar som almindelig trodd. Han
hadde desuten Pligter som Markens Bymand og Geni.

Alt dette tok Morn Hensyn til.

Men Farn som ikke skjønte en Stavelse av det åpnet en Dag hendes Øine
og Ører og sa: Se her, dette er nu Resten av Pengene for Kobberfjældet!
-- Nå, sa hun, end det andre? -- Det har han Eleseus fåt. -- Hun slog
Hænderne sammen og utbrøt: Nei så skal han bruke Vet!

Stakkars Eleseus, han er så bortklattet, så endevendt. Han skulde vel
ha været Markbo hele Tiden, nu er han en Mand som har lært at skrive
Bokstaver, han er uten Tiltak, uten Dybde. Men nogen kulsort og djævelsk
Mand er han ikke, han er ikke forelsket og ikke ærgjærrig, han er næsten
ingenting, ikke engang en større Uting.

Det er noget ulykkelig og fordømt over den unge Mand, det er som utbredt
en Skade i ham. Den gode Distriktsingeniør fra Byen skulde kanske ikke
ha opdaget ham i hans Barndom og tat ham til sig og gjort ham til noget,
Barnet fik vel Røtterne avslitt og fôr ilde. Alt han nu foretar sig
viser tilbake til noget defekt i ham, noget mørkt på lys Bund.....

Han går og går. De to Kjørende passerer Storborg, Eleseus gjør en Bue
utenom og passerer også Storborg; hvad skulde han gjøre hjemme på sit
Handelssted? De to Kjørende kommer frem til Sellanrå om Natten, Eleseus
er dem like i Hælene. Han ser at Sivert kommer ut på Tunet og blir
forundret over Jensine, de to håndhilses og ler litt, så tar Sivert
Hesten og går med den i Stalden.

Nu våger Eleseus sig frem, Familjens Stolthet nu våger han sig frem.
Han går ikke, han lister, han træffer Sivert i Stalden. -- Det er bare
mig, sier han. -- Du også! sier Sivert og er forundret igjen.

De to Brødre begynder en tyst Samtale: det er om at Sivert vil få Morn
til at skaffe frem nogen Penger, en Redning, Reisepenger. Det går ikke
som det nu går, Eleseus er træt av det, han har tænkt på det længe,
det må ske nu i Nat, en lang Reise, Amerika, nu i Nat. -- Amerika? sier
Sivert høit. -- Hys! Jeg har tænkt på det længe, nu må du få ho Mor
til det, det går ikke som det går og jeg har tænkt på det længe. --
Men Amerika? sier Sivert. Nei det skal du ikke gjøre! -- Absolut. Jeg
går tilbake med det samme og rækker Postbåten. -- Du skal vel få dig
Mat? -- Jeg er ikke sulten. -- Skal du ikke sove ørlite? -- Nei. --

Sivert vil sin Bror vel og holder ham tilbake, men Eleseus er
standhaftig, for en Gangs Skyld standhaftig. Sivert er så forvildet,
først så blev han vel litt rar ved Synet av Jensine, og nu vil Eleseus
snoft forlate Marken, så at si denne Verden. -- Hvad skal du gjøre med
Storborg? spør han. -- Han Andresen kan få det, svarer Eleseus. -- Kan
han Andresen få det, hvorledes? -- Skal han ikke ha ho Leopoldine? --
Det vet jeg ikke. Jo det skal han vel. --

De taler tyst og taler. Sivert mener det blir bedst at Farn kommer ut
så Eleseus får tale med ham selv, men Nei, nei! hvisker Eleseus
tilbake, det greier han ikke, han har aldrig været nogen Mand til at
stå Ansigt til Ansigt med Farer av det Slag, han har altid måttet ha
Mellemmand. -- Sivert sier: Ho Mor, du vet hvorledes at hun er. Så
kommer du ikke nogen Vei for Gråt og Tilstand. Hun må ikke vite det.
-- Nei, sier Eleseus også, hun må ikke vite det. --

Sivert går, er borte en Evighet og kommer tilbake med Penger, mange
Penger: Se her, det er alt han har, tror du det blir nok? Tæl dem; han
talte dem ikke. -- Hvad han Far sa? -- Nei han sa ikke stort. Nu må du
bie en liten Stund så skal jeg få på mig nogen flere Klær og følge
dig. -- Det skal du ikke vør, du skal lægge dig. -- Nå, er du mørkrædd
her i Stalden kanske? spør Sivert med et lite Forsøk på at være munter.

Han er borte et Øieblik og kommer klædt igjen, han har også Farns
Nisteskræppe over Akslen. Idet de stiger ut står Farn utenfor: Jeg
hører du vil fare så langt? sier han. -- Ja, svarer Eleseus, men jeg
kommer igjen. -- Nei jeg står og hæfter dig bort, mumler den Gamle og
snur om. Lyksom Reise! bræker han så rart tilbake og går hastig sin
Vei.

Brødrene vandrer nedover Marken, et Stykke nede sætter de sig og spiser
og Eleseus er sulten, Eleseus kan næsten ikke bli mæt. Det er den
fineste Vårnat, det er Orrespil i åserne på flere Steder og denne
hjemlige Lyd gjør Utvandreren et Øieblik forsagt: Det er pent Veir, sier
han. Nei nu skal du snu, Sivert! -- Nå, sier Sivert og følger. -- De
går forbi Storborg, forbi Breidablik, Orren spiller hele Veien i en
eller anden ås, det er ikke Hornmusik som i Byerne, nei men det er
Røster, Tillysning, Våren er kommet. Pludselig høres den første
Småfugl fra en Trætop, den vækker andre, det spør og svarer alle Vegne,
det er mere end Sang, det er Lovsang. Utvandreren kjender vel en liten
Hjemve i sig, noget hjælpeløst, han skal til Amerika og ingen er nu mere
moden til det end han. -- Nei nu skal du snu, Sivert! sier han. -- Jaja,
svarer Brorn, eftersom du vil det. --

De sætter sig i Skogkanten og ser Bygden like foran sig, Handelsstedet,
Bryggen, Bredes Logihus; nogen Mænd rusler omkring nede ved Postbåten
og gjør sig istand.

Nei jeg har vel ikke Tid at sitte her, sier Eleseus og reiser sig igjen.
-- Det var Skrôt du skulde reise så langt, sier Sivert. -- Eleseus
svarer: Men jeg skal komme igjen. Og da skal jeg ikke bare ha en
Voksdukskuffert at reise med! --

Da de byr Farvel stikker Sivert til Brorn en liten Tingest, noget i
Papir. -- Hvad det er? spør Eleseus. -- Sivert svarer: Nu må du skrive
flittig! -- Så går han.

Eleseus åpner Papiret og kikker: det er Guldpengen, den Tyvekronen i
Guld. -- Nei det skal du ikke gjøre! roper han. -- Sivert går.

Han går en Stund, så vender han om og sætter sig igjen i Skogkanten.
Det blir mere og mere Rørelse nede ved Postbåten, han ser Folk stige
ombord, Brorn stiger ombord, Båten sætter fra og ror bort. Så reiser
Eleseus til Amerika.

Han kom aldrig igjen.




XII


Det kommer et mærkelig Tog op til Sellanrå, kanske litt løierlig som
Tog, men ikke bare løierlig: det er tre Mænd med uhyre Bører, med Sækker
som hænger dem foran på Brystet og nedover Ryggen. De går Gåsegang og
roper spøkefulde Ord til hverandre, men de bærer tungt. Lille Fuldmægtig
Andresen er Førstemand i Toget og det er forresten også hans Tog: han
har rustet ut sig selv, Sivert på Sellanrå og en tredje, Fredrik Strøm
på Breidablik, til denne Ekspedition. Pokker til liten Knækt den
Fuldmægtig Andresen, hans Aksel tynges skråt mot Jorden og Trøien hans
er vrængt ned fra Halsen, slik går han, men han bærer og bærer sin Bør.

Han har ikke bentfrem kjøpt Storborg og Handelen efter Eleseus, det har
han ikke Råd til; han har bedre Råd til at vente en Tid og kanske få
det hele for intet. Andresen er ingen udygtig Mand, han har foreløpig
bygslet Gården og bestyrer Handelen.

Han har gjennemgåt Varebeholdningen og fundet en Mængde usælgelige
Saker i Eleseus sin Krambod, like til Tandbørster, like til utsydde
Bordløpere, ja like til små Fugler som stod på Ståltråd og som sa
Pip når de blev klemt på rette Sted.

Alle disse Varer er det nu han er draget ut på Vandring med, han vil
sælge dem til Gruvearbeiderne bak Fjældet. Han har Erfaring for fra
Aronsens Dager at Gruvearbeidere med Penger kjøper alt i Verden. Nu
ærgrer det ham bare at han har måttet sætte igjen seks Gyngehester som
Eleseus kjøpte hjem på siste Bergenstur.

Karavanen kommer ind på Tunet på Sellanrå og lægger Børene av. De
hviler ikke længe, da de har fåt Mælk at drikke og for Spøk falbydd
sine Varer til alle Gårdens Folk tar de Børene på Akslen igjen og
drager videre. Det er ikke bare Spøk de farer med. De rugger bort
gjennem Skogen i sydlig Retning.

De går til Middag, holder Måltid og går tilkvælds. Så gjør de Nying
op og leirer sig, så sover de en Stund. Sivert sitter og sover på en
Sten som han kalder Putestol. å Sivert er klok nok i Marken, Solen har
jo glødet op Stenen idag og gjort den god at sitte og sove på, hans
Kamerater er ikke så kyndige og vil ikke motta Råd, de lægger sig i
Lyngen og vakner med Frysning og Snue. Så holder de Frokost og går
igjen.

Nu går de og lytter så småt efter Skudd, de håper at møte Folk og
Gruver ut på Dagen, Arbeidet må vel nu være skridd langt op fra Sjøen
og i Retning av Sellanrå. De hører ingen Skudd. De går til Middag og
møter ingen Folk, men de passerer nu og da store Huller i Jorden som
Mennesker har gravet op på Prøve. Hvorledes kan alt dette være? Det må
vel være således at Malmen er overhændig rik i denne Enden av Fjældet,
de arbeider i den pure tunge Kobber og kommer næsten ikke op fra Sjøen.

Over Middag støter de på flere Gruver, men ingen Folk, de går
tilkvælds og ser alt Sjøen nedenunder sig, de vandrer gjennem en Ødemark
av forlatte Gruver og hører ingen Skudd. Det er så altfor mærkelig, men
de må gjøre op Nying og leire sig for en ny Nat. De rådslår: er
Arbeidet slut? Skal de snu om med Børene? Ikke Tale om! sier Fuldmægtig
Andresen.

Om Morgningen kommer en Mand gående op til deres Leir, en blek og
forgræmmet Mand som rynker Brynene og ser på dem, gjennemgår dem: Er
det du, Andresen? sier Manden. Det er Aronsen, Handelsmand Aronsen. Han
har intet imot at få varm Kaffe og Mat hos Karavanen og slår sig ned:
Jeg så Røken dokkers og vilde finde ut hvad det var, forklarer han. Jeg
tænkte: nu skal du se de tar til Vet og begynder Arbeidet igjen. Og just
så er det bare dokker! Hvor dokker skal hen? -- Vi skal hit. -- Hvad
dokker bærer? -- Varer. -- Varer? skriker Aronsen. Kommer dokker og skal
sælge Varer? Hvem til? Her er ikke Folk. De reiste om Lørdagen. -- Hvem
som reiste? -- Alle. Her er frit. Og korsom var så har vel jeg Varer
nok. Jeg har Kramboden fuld. Dokker kan få kjøpe Varer.

å nu er det galt fat med Handelsmand Aronsen igjen, Gruvedriften er
slut.

De får ham litt roligere med mere Kaffe, og spør ham ut.

Aronsen ryster knust på Hodet: Det er ikke til at nævne, det er
uforståelig! sier han. Altsammen gik så godt og han solgte Varer og
samlet Penger ind, Bygden omkring florerte og fik Råd til hvit Grøt og
nye Skolehus og Prismelamper og Bystøvler. Så finder Herrerne på at
det ikke lønner sig længer, de slutter. Lønner det sig ikke? Det har jo
lønnet sig før? Ligger ikke Blåkobberen i blanke Dagen for hvert Skudd
de skyter? Det er bare Bedrageri. Og de tænker ikke på at de sætter en
Mand som mig i den største Omstændighet. Men det må vel være som de
sier at det er han Geissler som er Skyld i det igjen. Han var ikke før
kommet før Arbeidet stanset, det var net som han lugtet det.

Er han Geissler her?

Ja er han ikke her! Han skulde været skutt. Han kom en Dag med
Postbåten og sa til Ingeniøren: Hvorledes går det? -- Det går godt
efter mit Skjøn, svarte Ingeniøren. -- Men han Geissler som stod der han
bare spurte op igjen: Nå, det går godt? -- Ja. Ikke rettere end jeg
vet, svarte Ingeniøren. -- Men Tak, da Posten blev åpnet så lå det
både Brev og Telegram til Ingeniøren om at det lønnet sig ikke mere,
han skulde slutte!

Karavanens Medlemmer ser på hverandre, men Førstemanden, den Knækt
Andresen, synes ikke at ha tapt Motet. -- Dokker skal bare snu hjem
igjen! råder Aronsen. -- Det gjør vi ikke, svarer Andresen og pakker
Kaffekjelen ind. -- Aronsen stirrer på alle tre efter Tur: Dokker er
gale! sier han.

Se, Fuldmægtig Andresen bryr sig ikke meget om sin forrige Chef, nu er
han Chef selv, det er han som har rustet ut denne Ekspedition til fjærne
Egne, det vil bety Prestigetap for ham at vende om her på Fjældet. --
Ja men hvor vil dokker hen? spør Aronsen forbitret. -- Det vet jeg ikke,
svarer Andresen. Men han har nok sin Mening, han tænker vel på de
Indfødte: at her kom han tre Mand stærk med Glasperler og Fingerringer.
-- Kom, lat os gå! sier han til sine Kamerater.

Nu hadde vel Aronsen egentlig ætlet sig længer op i Marken denne Morgen
siden han var på Vei, han vilde kanske se om alle Gruver var øde, om
det var sandt at hver eneste Mand var borte; men da disse Sækhandlere er
så stride på at ville videre blir han i Grunden hindret i sit
Forehavende, han må atter og atter råde dem fra at fremture. Aronsen
er rasende, han går foran Karavanen nedover og snur sig alt i ett og
skriker til den, gjøir imot den, han værger sit Område. Således kommer
de ned til Barakkebyen.

Den er tom og trøstesløs. De vigtigste Redskaper og Maskiner er sat i
Hus, men Stokker, Bord, brukne Kjøredoninger, Kasser og Tønder ligger
alle Vegne og driver; på et og andet Hus er slåt op Plakater som
forbyr Adgang.

Der ser dokker! roper Aronsen. Ikke en Kjæft! Hvor dokker vil hen? Og
han truer Karavanen med store Ulykker og Lensmand; selv vil han følge
den Skridt for Skridt og se om den sælger ulovlige Varer. Så er det
Tugthus og Slaveri, bom konstant.

Pludselig er det nogen som kalder på Sivert. Byen er ikke helt forlatt,
ikke stendød, en Mand står og vinker fra en Husnov. Sivert rugger imot
ham med sin Bør og ser straks hvem det er: det er Geissler.

Et mærkelig Træf! sier Geissler. Han er rød i Ansigtet, blomstrende, men
hans Øine er vel blit såre av Vårlyset, han bruker grå Næseklemmer.
Hans Tale er livlig som før: Et brillant Træf! sier han, det sparer mig
Reisen til Sellanrå, jeg har så meget at stå i. Hvormange Nybygg er
det i Almenningen nu? -- Ti. -- Ti Nybygg? Det nikker jeg til, jeg er
tilfreds! Det skal være 32 Tusen slike Karer i Landet som din Far! sier
jeg og nikker igjen, jeg har regnet det ut.

Kommer du, Sivert? roper Karavanen. -- Geissler lytter og svarer rapt:
Nei! -- Jeg skal komme efter, roper Sivert og løfter Børen av sig.

De to sætter sig og taler sammen, Geissler har ånden over sig og tier
bare hver Gang Sivert gir et kort Svar, så går han løs igjen: Et
enestående Træf, jeg kan ikke glemme det! Alt har gåt så utmærket på
min Reise, og nu dette at jeg træffer dig her og sparer mig Omveien over
Sellanrå! Det står vel til hjemme? -- Ja Dokker skal ha Tak som spør!
-- Har dere fåt op Foderhuset ovenpå Stenfjøset? -- Ja. -- Forresten
er jeg så optat, det vokser mig vel snart over Hodet. Ser du for
Eksempel hvor vi sitter nu, Sivertmand? På en Byruin. Dette her har nu
Menneskene reist op stik imot sig selv. I Grunden er det mig som er
Skyld i altsammen, det vil si: jeg er en av Mellemmændene i et lite
Skjæbnespil. Det begyndte med at din Far fandt nogen Småstener i
Fjældet og lot dig leke med dem da du var Barn. Det begyndte det med.
Jeg visste godt at disse Stener bare hadde den Pris som Menneskene vilde
gi for dem, godt, jeg satte en Pris på dem og kjøpte dem. Siden gik
Stenene fra Hånd til Hånd og avstedkom sin Ravage. Tiden gik. Nu møtte
jeg op her for nogen Dager siden, og vet du hvad jeg vilde her? Kjøpe
Stenene tilbake!

Geissler tier og ser på Sivert. Så får han også Øie på Sækken og
spør pludselig: Hvad er det du bærer? -- Varer, svarer Sivert, vi skal
ned i Bygden med dem. --

Geissler har vel ingen Interesse for Svaret og har kanske ikke hørt det,
han vedblir: Kjøpe Stenene tilbake altså. Siste Gang lot jeg min Søn
sælge, det er en ung Mand på din Alder og ellers intet. Han er Lynet i
Familjen, jeg er Tåken. Jeg er av dem som vet det rette, men gjør det
ikke. Men han er Lynet, for Tiden har han stillet sig i Industriens
Tjeneste. Han var den som solgte for mig sist. Jeg er noget, det er ikke
han, han er bare Lynet, det snare Nutidsmenneske. Men Lynet som Lyn er
goldt. Ta dere Sellanråfolk: dere ser hver Dag på nogen blå Fjæld,
det er ikke opfundne Tingester, det er gamle Fjæld, de står dypt
nedsunkne i Fortid; men dere har dem til Kamerater. Dere går der sammen
med Himlen og Jorden og er ett med dem, er ett med dette vide og
rotfæstede. Dere behøver ikke Sværd i Hånden, dere går Livet barhændt
og barhodet midt i en stor Venlighet. Se, der ligger Naturen, den er din
og dines! Mennesket og Naturen bombarderer ikke hverandre, de gir
hverandre Ret, de konkurrerer ikke, kapløper ikke efter noget, de følges
ad. Midt i dette går dere Sellanråfolk og er til. Fjældene, Skogen,
Myrene, Engene, Himlen og Stjærnene -- å det er ikke fattig og
tilmålt, det er uten Måte. Hør på mig, Sivert: Vær tilfreds! Dere har
alt at leve av, alt at leve for, alt at tro på, dere fødes og
frembringer, dere er de nødvendige på Jorden. Det er ikke alle som er
det, men dere er det: nødvendige på Jorden. Dere opholder Livet. Fra
Slægt til Slægt er dere til i lutter Avl, og når dere dør tar den nye
Avl fat. Det er dette som menes med det evige Liv. Hvad har dere igjen
for det? En Tilværelse i Ret og Magt, en Tilværelse i troskyldig og
rigtig Stilling til alt. Hvad dere har igjen for det? Intet horser og
regjerer dere Sellanråfolk, dere har Ro og Autoritet dere er omsluttet
av den store Venlighet. Det har dere igjen for det. Dere ligger ved en
Barm og leker med en varm Morshånd og patter. Jeg tænker på din Far,
han er en av de 32 Tusen. Hvad er mangen anden? Jeg er noget, jeg er
Tåken, jeg er her og der, jeg svømmer, stundom er jeg Regn på et tørt
Sted. Men de andre? Min Søn er Lynet som intet er, han er det golde
Blink, han kan handle. Min Søn han er vor Tids Type, han tror oprigtig
på det Tiden har lært ham, på det Jøden og Yankee'en har lært ham; jeg
ryster på Hodet til det. Men jeg er ikke noget mystisk, det er bare i
min Familje jeg er Tåken. Der sitter jeg og ryster på Hodet. Saken er:
jeg mangler Ævnen til den angerløse Adfærd. Hadde jeg den Ævne så kunde
jeg være Lyn selv. Nu er jeg Tåken.

Pludselig kommer Geissler likesom tilbake til sig selv igjen og spør:
Har dere fåt op det Høihuset ovenpå Stenfjøset? -- Ja. Og så har han
Far sat op en Stue til. -- En Stue til? -- På Vonen om at nogen kommer,
sier han, på Vonen om at han Geissler kommer, sier han. -- Geissler
tænker på det og bestemmer sig: Så må jeg visst komme. Jo så kommer
jeg, si din Far det! Men jeg har så mange Affærer. Nu møtte jeg op her
og sa til Ingeniøren: Hils Herrerne i Sverige med at jeg er Kjøper! Så
får vi se hvad det blir til. Det er mig det samme, jeg jager ikke. Du
skulde ha set Ingeniøren: han har drevet på her og holdt det gående
med Folk og Hester og Penger og Maskiner og Ravage, han visste ikke
bedre end at han gjorde det rette. Jo mere Sten han kan omdanne til
Penger des bedre er det, han mener han gjør noget fortjenstfuldt dermed,
han skaffer Bygden Penger, Landet Penger, det raser nærmere og nærmere
Undergangen med ham og han skjønner ikke Stillingen: det er ikke Penger
Landet trænger, Landet har Penger mer end nok; det er slike Karer som
din Far det ikke er nok av. Tænke sig at gjøre Midlet til Mål og være
stolt av det! De er syke og gale, de arbeider ikke, de kjender ikke
Plogen, de kjender bare Tærningen. Er de ikke fortjenstfulde, øder de
sig ikke op med sin Galskap? Se på dem, de sætter jo alt ind? Det er
bare Feilen at Spil er ikke Overmot, det er ikke engang Mot, det er
Rædsel. Vet du hvad Spil er? Det er Angsten med svett Pande, det er det.
Feilen er at de vil ikke gå i Takt med Livet, de vil gå fortere end
det, de jager, de sprænger sig som Kiler ind i Livet. Men så siger jo
Flankerne på dem -- stop der, det knaker, find en Rådbot, hold inde,
Flankerne! Så knuser Livet dem høflig, men bestemt. Og så begynder
Klagemålene over Livet, Raseriet mot Livet! Hver sin Lyst, nogen har
vel Grund til Klage, andre ikke, men ingen skulde rase mot Livet. De
skulde ikke være strænge og retfærdige og hårde mot Livet, de skulde
være barmhjærtige mot det og ta det i Forsvar: husk på hvad for
Spillere Livet har at trækkes med!

Geissler kommer igjen til sig selv og sier: Lat det være som det vil med
det! Han er øiensynlig træt, han begynder at gjæspe. Skal du nedover?
spør han. -- Ja. -- Det haster ikke. Du skylder mig en lang Tur i
Fjældet, Sivertmand, husker du det? Jeg husker alt. Jeg husker fra jeg
var halvandet år: jeg stod og svaiet på Låvebroen på Oppigard Garmo
i Lom og kjendte en bestemt Lugt. Jeg kjender den Lugt endda. Lat det
være som det vil med det også; men vi kunde ha gjort Turen i Fjældet nu
hvis du ikke hadde den Sækken. Hvad har du i Sækken? -- Varer. Det er
han Andresen, han vil sælge dem. -- Jeg er altså en Mand som vet det
rette, men gjør det ikke, sier Geissler. Det skal forståes bokstavelig.
Jeg er Tåken. Nu kjøper jeg kanske Fjældet tilbake en av Dagene, det er
ikke umulig; men i det Tilfælde går jeg ikke og ser tilveirs og sier:
Luftbane! Sydamerika! Det er for Spillerne. Folk her mener at jeg må
være selve Djævelen siden jeg visste at her blev Krak. Men det er intet
mystisk ved mig, det hele er så simpelt: de nye Kobberleierne i
Montana. Yankee'erne er lurere Spillere end vi, de konkurrerer os ihjæl
i Sydamerika; vor Kis er for fattig. Min Søn er Lynet, han fik en
Underretning, så svømmet jeg hit. Så simpelt er det. Jeg var nogen
Timer forut for Herrerne i Sverige, det er alt.

Geissler gjæsper igjen, reiser sig og sier: Skal du nedover så lat os
gå! --

De følges nedover, Geissler dingler bakefter og er slap. Karavanen er
stanset ved Bryggen, den muntre Frederik Strøm er i fuld Gang med at
ærte Aronsen: Jeg er så fri for Tobak, har Dokker Tobak? -- Jeg skal gi
dig Tobak! svarer Aronsen. -- Fredrik ler og trøster ham: Nei Dokker
skal ikke ta det så tungt og indstændig, Aronsen! Vi skal nu bare sælge
disse Varerne midt for Øinene Dokkers, så farer vi hjem igjen. -- Gå
og vask Munden din! roper Aronsen ophidset. -- Hahaha, nei Dokker skal
ikke hoppe så stygt, Dokker skal være som et Landskap! --

Geissler er så træt, så træt, det hjælper ikke engang med grå
Næseklemme, Øinene vil lukke sig i Vårlyset: Farvel, Sivertmand! sier
han pludselig. Nei jeg kan allikevel ikke komme til Sellanrå dennegang,
si din Far det; jeg har så meget at stå i. Men at jeg kommer senere,
si! --

Aronsen spytter efter ham og gjentar: Han skulde været skutt! ....

I tre Dager sælger Karavanen Sækkerne tomme og får gode Priser. Det
blev en brillant Forretning. Bygdens Folk hadde endda velsignet med
Penger efter Kraket og var i den bedste Øvelse med at bruke dem, de
trængte disse Fugler på Ståltråd, de satte dem på Kommoden i Stuen,
og de kjøpte også pene Papirkniver til at skjære op Almanaken med.
Aronsen raset: Net som ikke jeg skulde ha fuldkommen så pene Ting i
Kramboden min!

Handelsmand Aronsen var i stor Pine, han skulde jo følge med og vogte
på disse Sækhandlere, men de skilte Lag og gik hver sin Vei ind i
Bygden og det sønderrev ham at rænde i Hælene på alle tre. Så opgav
han først Fredrik Strøm som var den ubehageligste i Munden, derpå
Sivert fordi han aldrig svarte et Ord, men bare solgte; Aronsen valgte
at følge sin gamle Fuldmægtig og motarbeide ham i Stuerne. å men
Fuldmægtig Andresen han kjendte jo sin gamle Herre og hans Uvidenhet om
Handel og forbudte Varer. -- Nå, så er ikke engelsk Snelletråd
forbydd? spurte Aronsen og lot kyndig. -- Jo, svarte Andresen. Men jeg
går ikke og bærer på Trådsneller her, det kan jeg sælge i Marken. Jeg
har ikke en eneste Snelle Tråd med, se selv! -- Hvad det kan være. Men
du ser jeg vet hvad som er forbydd, det lærer du mig ikke. --

Aronsen holdt ut en Dag, så opgav han også Andresen og gik hjem.
Sækhandlerne hadde intet Opsyn mere.

Og nu var det at det gik så utmærket. Det var i de Dager da
Kvindfolkene brukte Løsflette i Håret, og Fuldmægtig Andresen var en
Mester til at sælge Løsfletter, ja han kunde i en Knipe sælge lyse
Fletter til mørke Piker og måtte bare beklage at det ikke var endda
lysere Fletter, grå Fletter, for det var de kostbareste. Hver Kvæld
møttes så Gutterne på avtalt Sted og rapporterte og lånte utsolgte
Artikler av hverandre, så satte Andresen sig gjærne til med en Fil og
utslettet et tysk Fabrikmærke på en Jagtfløite eller fjærnet Faber fra
Pennalerne. Andresen var og blev en Knop.

Sivert blev derimot en Skuffelse. Ikke så at han var lat og ikke
avhændet Varer, ho, han avhændet mest; men han fik forlite Penger for
dem. -- Du snakker ikke nok, sa Andresen.

Nei Sivert snakket ikke i lange Remser, han var Markbo, han var ordviss
og rolig. Hvad var det at snakke om? Desuten vilde Sivert gjøre sig
færdig til Helgen og komme hjem igjen, det var Onn i Marken. -- Det er
ho Jensine som roper på han! mente Fredrik Strøm. -- Samme Fredrik
hadde forresten selv Våronn at gjøre og liten Tid at kaste bort, men
måtte han ikke allikevel gå indom Aronsen den siste Dag og kjækle en
Stund! Jeg vil sælge han Tomsækkene, sa han.

Andresen og Sivert gik igjen ute og biet mens dette stod på. De hørte
det herligste Mundhuggeri fra Kramboden og nu og da Fredriks Latter; så
slog Aronsen op Kramboddøren og viste Gjæsten ut. å men Fredrik kom
ikke, nei han gav sig god Tid og talte væk, det siste de hørte utenfor
var at han prøvet at sælge Aronsen Gyngehestene.

Så gik Karavanen hjemover -- tre Karer fulde av Ungdom og Helse. De
sang og gik, sov nogen Timer på Fjældet og gik igjen. Da de kom frem
til Sellanrå om Mandagen hadde Isak begyndt at så. Det var Veir til
det: fugtig Luft, nu og da sprak Solen frem, en uhyre Regnbue spændte
tværsover Himlen.

Karavanen opløses. Farvel, Farvel ....

Der går Isak og sår, intet andet end en Kværnkall av Skikkelse, en
Kubbe. Han går i hjemmevirkede Klær, Ulden er av hans egne Sauer,
Støvlerne av hans egne Kalver og Kjyr. Han går religiøst barhodet mens
han sår, øverst opi Hodet er han snau, men ellers skammelig hårrik,
det står et Hjul av Hår og Skjæg om hans Hode. Det er Isak,
Markgreven.

Han visste sjælden en nøiagtig Dato, hvad Bruk hadde han for den! Han
hadde intet Papir at indfrie; Kryssene i Almanaken var når hver Ku
skulde bære. Men han visste Olsok om Høsten, at da hadde han alt tat
Tørhøi ind, og han visste Korsmesse om Våren og at tre Uker efter
Korsmesse gik Bjørnen av Hi: da skulde al Sæd være i Jorden. Han visste
det som trængtes.

Han er Markbo i Sind og Skind og Jordbruker uten Nåde. En Gjenopstanden
fra Fortiden som peker Fremtiden ut, en Mand fra det første Jordbruk,
Landnamsmand, ni Hundrede år gammel og igjen Dagens Mand.

Nei han hadde intet igjen av Pengene for Kobberfjældet, de var blåst
bort. Og hvem hadde noget igjen av dem da Fjældet atter lå forlatt? Men
Almenningen den ligger med ti Nybygg og vinker på andre Hundrede.

Vokser her intet? Her vokser alt, Mennesker, Dyr og Grøde. Isak sår.
Kvældsolen skinner på Kornet, det stritter ut fra hans Hånd i Bue og
synker som en Gulddryft i Jorden. Der kommer Sivert og skal harve, siden
skal han rulle, så harver han igjen. Skogen og Fjældene står og ser
på, alt er Høihet og Vælde, her er Sammenhæng og Mål.

Klingeling! sier Bjældene langt opi Lien, det kommer nærmere og nærmere,
Dyrene søker hjem tilkvælds. Det er femten Kjyr og fem og firti Småfæ,
Dyrene er tre Snes fulde. Der går Kvindfolkene til Sommerfjøset med
sine mange Mælkebøtter, de bærer dem i Børtræ på Akslerne, det er
Leopoldine, Jensine og lille Rebekka. De er alle tre barbente.
Markgrevinden er ikke med, Inger selv, hun er inde, hun skal lage Maten.
Hun skrider høi og statelig om i sit Hus, en Vestalinde som gjør op Ild
i en Kokeovn. Lat gå, Inger har seilet på den store Sjø og været i
Byen, nu er hun hjemme igjen; Verden er vid, den yrer av Prikker, Inger
har yret med. Hun var næsten ingen blandt Menneskene, bare en.

